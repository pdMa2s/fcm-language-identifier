
 CATVLLI CARMINA

 Recognouit

 Breuique Adnotatione Critica Instruxit

 ROBINSON ELLIS

 Litterarum Latinarum Professor Publicus

 apud Oxonienses

 Oxonii

 E Typographeo Clarendoniano

 _OXONII_

 _Excudebat Joannes Johnson_

 _Architypographus academicus_

 First Published 1904

 Reprinted 1910, 1919, 1923, 1928, 1937

 Printed In Great Britain

 [FONTES]

 Thuaneus, Paris. 8071: habet Catulli c. lxii: saec. ix

 Sangermanensis, Paris. 14137: anni 1375

 Oxoniensis Bodl. Canon. Lat. 30: saec. xiv

 Romanus (Vat. Ottob. 1829): saec. xiv exeuntis

 Marcianus Class. xii. Cod. Lat. 80: saec. xv

 Bononiensis (Bologna) 2621, Bibliothecae Vniuersitatis: anni 1411/2 Laurentianus primus (Bibl. Laurentiano-Mediceae

 Ambrosianus M. 38, Mediolani: saec. xv

 Colbertinus, Paris. 8234: saec. xv

 Datanus Bibl. Berolinensis (Diez. B. Santen. 37): anni 1463 Brit. Mus. Add. 11,915: anni 1460

 Harleianus 2574: saec. xv

 Harleianus 4094: saec. xv

 Phillippicus 9591, nunc Bodleianus

 Bodl. Lat. Class. e. 15, olim Phillippicus 3364: saec. xv Paris. 7989: anni 1423

 Laur. xxxiii. 12: saec. xv

 _Qui secuntur rarius tantum adhibiti sunt_

 Carpentoractensis 357: saec. xv exeuntis

 Brixianus Bibl. Querinianae A vii. 7: saec. xv

 Parmensis 716: saec. xv

 Bononiensis (Bologna) 2744: saec. xv

 Perusinus = Cuiacianus Scaligeri: anni 1467

 Ashburneri codex I-LXI 127 continens: anni 1451

 CATVLLI CARMINA

 I

 Qui dono lepidum nouum libellum

 arido modo pumice expolitum?

 Corneli, tibi: namque tu solebas

 meas esse aliquid putare nugas;

 iam tum cum ausus es unus Italorum 5 omne acuum tribus explicare cartis

 doctis, Iuppiter, et laboriosis.

 quare habe tibi quidquid hoc libelli

 qualecumque; quod, o patrona uirgo,

 plus uno maneat perenne saeclo. 10

 II

 Passer, deliciae meae puellae,

 quicum ludere, quem in sinu tenere,

 qui primum digitum dare atpetenti

 et acris solet incitare morsus,

 cum desiderio meo nitenti 5 carum nescio quid libet iocari,

 et solaciolum sui doloris,

 [+]credo ut cum grauis acquiescet ardor:[+]

 tecum ludere sicut ipsa possem

 et tristis animi leuare curas! 10 . . . . . . . .

 tam gratum est mihi quam ferunt puellae

 pernici aureolum fuisse malum,

 quod zonam soluit diu ligatam.

 III

 Lugete, o Veneres Cupidinesque,

 et quantum est hominum uenustiorum.

 passer mortuus est meae puellae,

 passer, deliciae meae puellae.

 quem plus illa oculis suis amabat: 5 nam mellitus erat suamque norat

 ipsam tam bene quam puella matrem.

 nec sese a gremio illius mouebat,

 sed circumsiliens modo huc modo illuc

 ad solam dominam usque pipilabat. 10 qui nunc it per iter tenebricosum

 illuc, unde negant redire quenquam.

 at uobis male sit, malae tenebrae

 Orci, quae omnia bella deuoratis:

 tam bellum mihi passerem abstulistis. 15 uae factum male! uae miselle passer,

 tua nunc opera meae puellae

 flendo turgiduli rubent ocelli.

 IV

 Phasellus ille, quem uidetis, hospites,

 ait fuisse nauium celerrimus,

 neque ullius natantis impetum trabis

 nequisse praeterire, siue palmulis

 opus foret uolare siue linteo. 5 et hoc negat minacis Adriatici

 negare litus insulasue Cycladas

 Rhodumque nobilem horridamque Thraciam,

 Propontida trucemue Ponticum sinum,

 ubi iste post phasellus antea fuit 10 comata silua: nam Cytorio in iugo

 loquente saepe sibilum edidit coma.

 Amastri Pontica et Cytore buxifer,

 tibi haec fuisse et esse cognitissima

 ait phasellus: ultima ex origine 15 tuo stetisse dicit in cacumine,

 tuo imbuisse palmulas in aequore,

 et inde tot per impotentia freta

 herum tulisse, laeua siue dextera

 uocaret aura, siue utrumque Iuppiter 20 simul secundus incidisset in pedem.

 neque ulla uota litoralibus deis

 sibi esse facta, cum ueniret a marei

 nouissimo hunc ad usque limpidum lacum.

 sed haec prius fuere: nunc recondita 25 senet quiete seque dedicat tibi,

 gemelle Castor et gemelle Castoris.

 V

 Viuamus, mea Lesbia, atque amemus,

 rumoresque senum seueriorum

 omnes unius aestimemus assis.

 soles occidere et redire possunt:

 nobis cum semel occidit breuis lux, 5 nox est perpetua una dormienda.

 da mi basia mille, deinde centum,

 dein mille altera, dein secunda centum,

 deinde usque altera mille, deinde centum.

 dein, cum milia multa fecerimus, 10 conturbabimus illa, ne sciamus,

 aut ne quis malus inuidere possit,

 cum tantum sciat esse basiorum.

 VI

 Flaui, delicias tuas Catullo,

 nei sint illepidae atque inelegantes,

 uelles dicere, nec tacere posses.

 uerum nescio quid febriculosi

 scorti diligis: hoc pudet fateri. 5 nam te non uiduas iacere noctes

 nequiquam tacitum cubile clamat

 Sertisque ac Syrio fraglans oliuo,

 puluinusque peraeque et hic et ille

 attritus, tremulique quassa lecti 10 argutatio inambulatioque.

 nam nil uerpa ualet, nihil tacere.

 cur? non tam latera ecfututa pandas,

 nei tu quid facias ineptiarum.

 quare, quidquid habes boni malique, 15 dic nobis. uolo te ac tuos amores

 ad caelum lepido uocare uersu.

 VII

 Quaeris, quot mihi basiationes

 tuae, Lesbia, sint satis superque.

 quam magnus numerus Libyssae harenae

 lasarpiciferis iacet Cyrenis,

 oraclum Iouis inter aestuosi 5 et Batti ueteris sacrum sepulcrum;

 aut quam sidera multa, cum tacet nox,

 furtiuos hominum uident amores;

 tam te basia multa basiare

 uesano satis et super Catullo est, 10 quae nec pernumerare curiosi

 possint nec mala fascinare lingua.

 VIII

 Miser Catulle, desinas ineptire,

 et quod uides perisse perditum ducas.

 fulsere quondam candidi tibi soles,

 cum uentitabas quo puella ducebat

 amata nobis quantum amabitur nulla. 5 ibi illa multa tum iocosa fiebant,

 quae tu uolebas nec puella nolebat.

 fulsere uere candidi tibi soles.

 nunc iam illa non uolt: tu quoque inpotens noli,

 nec quae fugit sectare, nec miser uiue, 10 sed obstinata mente perfer, obdura.

 uale, puella. iam Catullus obdurat,

 nec te requiret nec rogabit inuitam.

 at te dolebis, cum rogaberis nulla.

 scelesta [+]ne te[+]. quae tibi manet uita! 15 quis nunc te adibit? cui uideberis bella?

 quem nunc amabis? cuius esse diceris?

 quem basiabis? cui labella mordebis?

 at tu, Catulle, destinatus obdura.

 IX

 Verani, omnibus e meis amicis

 antistans mihi milibus trecentis,

 uenistine domum ad tuos Penates

 fratresque unanimos anumque matrem?

 uenisti. o mihi nuntii beati! 5 uisam te incolumem audiamque Hiberum

 narrantem loca, facta, nationes,

 ut mos est tuus, applicansque collum

 iucundum os oculosque suauiabor.

 

 quantum est hominum beatiorum, 10 quid me laetius est beatiusue?

 

 X

 Varus me meus ad suos amores

 uisum duxerat e foro otiosum,

 scortillum, ut mihi tum repente uisum est,

 non sane illepidum neque inuenustum.

 huc ut uenimus, incidere nobis 5 sermones uarii, in quibus, quid esset

 iam Bithynia, quo modo se haberet,

 et quonam mihi profuisset aere.

 respondi id quod erat, nihil neque ipsis

 nec praetoribus esse nec cohorti, 10 cur quisquam caput unctius referret,

 praesertim quibus esset irrumator

 praetor, non faceret pili cohortem.

 'at certe tamen,' inquiunt 'quod illic

 natum dicitur esse, comparasti 15 ad lecticam hominis.' Ego, ut puellae

 unum me facerem beatiorem,

 'non' inquam 'mihi tam fuit maligne,

 ut, prouincia quod mala incidisset,

 non possem octo homines parare rectos.' 20 at mi nullus erat neque hic neque illic,

 fractum qui ueteris pedem grabati

 in collo sibi collocare posset.

 hic illa, ut decuit cinaediorem,

 'quaeso' inquit 'mihi, mi Catulle, paulum 25 istos [+]commoda: nam[+] uolo ad Sarapim

 deferri.' 'mane' inquii puellae,

 'istud quod modo dixeram me habere,

 fugit me ratio: meus sodalis

 Cinna est Gaius, is sibi parauit. 30 uerum, utrum illius an mei, quid ad me?

 utor tam bene quam mihi pararim.

 sed tu insulsa male et molesta uiuis,

 per quam non licet esse neglegentem.'

 XI

 Furi et Aureli, comites Catulli,

 siue in extremos penetrabit Indos,

 litus ut longe resonante Eoa

 tunditur unda,

 siue in Hyrcanos Arabesque molles, 5 seu Sacas sagittiferosue Parthos,

 siue quae septemgeminus colorat

 aequora Nilus,

 siue trans altas gradietur Alpes,

 Caesaris uisens monimenta magni, 10 Gallicum Rhenum [+]horribilesque ultimosque

 [+] Britannos,

 omnia haec, quaecunque feret uoluntas

 caelitum, temptare simul parati,

 pauca nuntiate meae puellae 15 non bona dicta.

 cum suis uiuat ualeatque moechis,

 quos simul complexa tenet trecentos,

 nullum amans uere, sed identidem omnium

 ilia rumpens: 20 nec meum respectet, ut ante, amorem,

 qui illius culpa cecidit uelut prati

 ultimi flos, praetereunte postquam

 tactus aratro est.

 XII

 Marrucine Asini, manu sinistra

 non belle uteris in ioco atque uino:

 tollis lintea neglegentiorum.

 hoc salsum esse putas? fugit te, inepte:

 quamuis sordida res et inuenusta est. 5 non credis mihi? crede Pollioni

 fratri, qui tua furta uel talento

 mutari uelit: est enim leporum

 disertus puer ac facetiarum.

 quare aut hendecasyllabos trecentos 10 exspecta, aut mihi linteum remitte,

 quod me non mouet aestimatione,

 uerum est mnemosynum mei sodalis.

 nam sudaria Saetaba ex Hiberis

 miserunt mihi muneri Fabullus 15 et Veranius: haec amem necesse est

 ut Veraniolum meum et Fabullum.

 XIII

 Cenabis bene, mi Fabulle, apud me

 paucis, si tibi di fauent, diebus,

 si tecum attuleris bonam atque magnam

 cenam, non sine candida puella

 et uino et sale et omnibus cachinnis. 5 haec si, inquam, attuleris, uenuste noster,

 cenabis bene: nam tui Catulli

 plenus sacculus est aranearum.

 sed contra accipies meros amores

 seu quid suauius elegantiusue est: 10 nam unguentum dabo, quod meae puellae

 donarunt Veneres Cupidinesque,

 quod tu cum olfacies, deos rogabis,

 totum ut te faciant, Fabulle, nasum.

 XIV

 Nei te plus oculis meis amarem,

 iucundissime Calue, munere isto

 odissem te odio Vatiniano:

 nam quid feci ego quidue sum locutus,

 cur me tot male perderes poetis? 5 isti di mala multa dent clienti,

 qui tantum tibi misit impiorum.

 quod si, ut suspicor, hoc nouum ac repertum

 munus dat tibi Sulla litterator,

 non est mi male, sed bene ac beate, 10 quod non dispereunt tui labores.

 di magni, horribilem et sacrum libellum!

 quem tu scilicet ad tuum Catullum

 misti, continuo ut die periret,

 Saturnalibus, optimo dierum! 15 non non hoc tibi, salse, sic abibit.

 nam, si luxerit, ad librariorum

 curram scrinia, Caesios, Aquinos,

 Suffenum, omnia colligam uenena,

 ac te his suppliciis remunerabor. 20 uos hinc interea ualete abite

 illuc, unde malum pedem attulistis,

 saecli incommoda, pessimi poetae.

 XIV{b}

 Si qui forte mearum ineptiarum

 lectores eritis manusque uestras

 non horrebitis admouere nobis,

 

 * *

 

 XV

 Commendo tibi me ac meos amores,

 Aureli. ueniam peto pudentem,

 ut, si quicquam animo tuo cupisti,

 quod castum expeteres et integellum,

 conserues puerum mihi pudice, 5 non dico a populo: nihil ueremur

 istos, qui in platea modo huc modo illuc

 in re praetereunt, sua occupati:

 uerum a te metuo tuoque pene

 infesto pueris bonis malisque. 10 quem tu qua lubet, ut lubet, moueto

 quantum uis, ubi erit foris paratum:

 hunc unum excipio, ut puto, pudenter.

 quod si te mala mens furorque uecors

 in tantam impulerit, sceleste, culpam, 15 ut nostrum insidiis caput lacessas;

 a tum te miserum malique fati,

 quem attractis pedibus patente porta

 percurrent raphanique mugilesque.

 XVI

 Pedicabo ego uos et irrumabo,

 Aureli pathice et cinaede Furi,

 qui me ex uersiculis meis putastis,

 quod sunt molliculi, parum pudicum.

 nam castum esse decet pium poetam 5 ipsum, uersiculos nihil necesse est,

 qui tum denique habent salem ac leporem,

 si sint molliculi ac parum pudici,

 et quod pruriat incitare possint,

 non dico pueris, sed his pilosis 10 qui duros nequeunt mouere lumbos.

 uos, quod milia multa basiorum

 legistis, male me marem putatis?

 pedicabo ego uos et irrumabo.

 XVII

 O Colonia, quae cupis ponte ludere longo,

 et salire paratum habes, sed uereris inepta

 crura ponticuli acsuleis stantis in rediuiuis,

 ne supinus eat cauaque in palude recumbat;

 sic tibi bonus ex tua pons libidine fiat, 5 in quo uel Salisubsali sacra suscipiantur:

 munus hoc mihi maximi da, Colonia, risus.

 quendam municipem meum de tuo uolo ponte

 ire praecipitem in lutum per caputque pedesque,

 uerum totius ut lacus putidaeque paludis 10 liuidissima maximeque est profunda uorago.

 insulsissimus est homo, nec sapit pueri instar

 bimuli tremula patris dormientis in ulna.

 quoi cum sit uiridissimo nupta flore puella

 et puella tenellulo delicatior haedo, 15 asseruanda nigerrimis diligentius uuis,

 ludere hanc sinit ut lubet, nec pili facit uni,

 nec se subleuat ex sua parte, sed uelut alnus

 in fossa Liguri iacet suppernata securi,

 tantundem omnia sentiens quam si nulla sit usquam. 20 talis iste meus stupor nil uidet, nihil audit,

 ipse qui sit, utrum sit an non sit, id quoque nescit.

 nunc eum uolo de tuo ponte mittere pronum,

 si pote stolidum repente excitare ueternum;

 et supinum animum in graui derelinquere caeno, 25 ferream ut soleam tenaci in uoragine mula.

 XXI

 Aureli, pater esuritionum,

 non harum modo, sed quot aut fuerunt

 aut sunt aut aliis erunt in annis,

 pedicare cupis meos amores.

 nec clam: nam simul es, iocaris una, 5 haerens ad latus omnia experiris.

 frustra: nam insidias mihi instruentem

 tangam te prior irrumatione.

 atqui si faceres satur, tacerem:

 nunc ipsum id doleo, quod esurire 10 mellitus puer et sitire discet.

 quare desine, dum licet pudico,

 ne finem facias, sed irrumatus.

 XXII

 Suffenus iste, Vare, quem probe nosti,

 homo est uenustus et dicax et urbanus,

 idemque longe plurimos facit uersus.

 puto esse ego illi milia aut decem aut plura

 perscripta, nec sic ut fit in palimpsesto 5 relata: cartae regiae, noui libri,

 noui umbilici, lora rubra, membrana

 derecta plumbo, et pumice omnia aequata.

 haec cum legas tu, bellus ille et urbanus

 Suffenus unus caprimulgus aut fossor 10 rursus uidetur: tantum abhorret ac mutat.

 hoc quid putemus esse? qui modo scurra

 aut siquid hac re tersius uidebatur,

 idem infaceto est infacetior rure,

 simul poemata attigit, neque idem umquam 15 aeque est beatus ac poema cum scribit:

 tam gaudet in se tamque se ipse miratur.

 nimirum idem omnes fallimur, neque est quisquam

 quem non in aliqua re uidere Suffenum

 possis. suus cuique attributus est error: 20 sed non uidemus manticae quod in tergo est.

 XXIII

 Furei, cui neque seruos est neque arca

 nec cimex neque araneus neque ignis,

 uerum est et pater et nouerca, quorum

 dentes uel silicem comesse possunt,

 est pulcre tibi cum tuo parente 5 et cum coniuge lignea parentis.

 nec mirum: bene nam ualetis omnes,

 pulcre concoquitis, nihil timetis,

 non incendia, non graues ruinas,

 non facta impia, non dolos ueneni, 10 non casus alios periculorum.

 atqui corpora sicciora cornu

 aut siquid magis aridum est habetis

 sole et frigore et esuritione.

 quare non tibi sit bene ac beate? 15 a te sudor abest, abest saliua,

 mucusque et mala pituita nasi.

 hanc ad munditiem adde mundiorem,

 quod culus tibi purior salillo est,

 nec toto decies cacas in anno, 20 atque id durius est faba et lapillis,

 quod tu si manibus teras fricesque,

 non umquam digitum inquinare posses.

 haec tu commoda tam beata, Furi,

 noli spernere nec putare parui, 25 et sestertia quae soles precari

 centum desine: nam satis beatu's.

 XXIV

 O qui flosculus es Iuuentiorum,

 non horum modo, sed quot aut fuerunt

 aut posthac aliis erunt in annis,

 mallem diuitias Midae dedisses

 isti, qui neque seruos est neque arca, 5 quam sic te sineres ab illo amari.

 'qui? non est homo bellus?' inquies. est:

 sed bello huic neque seruos est neque arca.

 hoc tu quam lubet abice eleuaque:

 nec seruom tamen ille habet neque arcam. 10

 XXV

 Cinaede Thalle, mollior cuniculi capillo

 uel anseris medullula uel imula oricilla

 uel pene languido senis situque araneoso,

 idemque, Thalle, turbida rapacior procella,

 cum diua [+]mulier aries[+] ostendit oscitantes, 5 remitte pallium mihi meum, quod inuolasti,

 sudariumque Saetabum catagraphosque Thynos,

 inepte, quae palam soles habere tamquam auita.

 quae nunc tuis ab unguibus reglutina et remitte,

 ne laneum latusculum manusque mollicellas 10 inusta turpiter tibi flagella conscribillent,

 et insolenter aestues, uelut minuta magno

 deprensa nauis in mari, uesaniente uento.

 XXVI

 Furi, uillula nostra non ad Austri

 flatus opposita est neque ad Fauoni

 nec saeui Boreae aut Apheliotae,

 uerum ad milia quindecim et ducentos.

 

 uentum horribilem atque pestilentem! 5

 

 XXVII

 Minister uetuli puer Falerni

 inger mi calices amariores,

 ut lex Postumiae iubet magistrae

 ebriosa acina ebriosioris.

 at uos quo lubet hinc abite, lymphae, 5 uini pernicies, et ad seueros

 migrate. hic merus est Thyonianus.

 XXVIII

 Pisonis comites, cohors inanis,

 aptis sarcinulis et expeditis,

 Verani optime tuque mi Fabulle,

 quid rerum geritis? satisne cum isto

 uappa frigoraque et famem tulistis? 5 ecquidnam in tabulis patet lucelli

 expensum, ut mihi, qui meum secutus

 praetorem refero datum lucello.

 

 Memmi, bene me ac diu supinum tota ista trabe lentus irrumasti. 10 sed, quantum uideo, pari fuistis casu: nam nihilo minore uerpa farti estis. pete nobiles amicos. at uobis mala multa di deaeque dent, opprobria Romulei Remique. 15

 

 XXIX

 Quis hoc potest uidere, quis potest pati,

 nisi impudicus et uorax et aleo,

 Mamurram habere quod Comata Gallia

 habebat uncti et ultima Britannia?

 cinaede Romule haec uidebis et feres? 5 et ille nunc superbus et superfluens

 perambulabit omnium cubilia,

 ut albulus columbus aut Adoneus?

 cinaede Romule haec uidebis et feres?

 es impudicus et uorax et aleo. 10 eone nomine, imperator unice,

 fuisti in ultima occidentis insula,

 ut ista uostra diffututa mentula

 ducenties comesset aut trecenties?

 quid est alid sinistra liberalitas? 15 parum expatrauit an parum elluatus est?

 paterna prima lancinata sunt bona;

 secunda praeda Pontica, inde tertia

 Hibera, quam scit amnis aurifer Tagus.

 [+]hunc Gallie timet et Britannie.[+] 20 quid hunc malum fouetis? aut quid hic potest

 nisi uncta deuorare patrimonia?

 eone nomine [+]urbis opulentissime[+]

 socer generque, perdidistis omnia?

 XXX

 Alfene immemor atque unanimis false sodalibus

 iam te nil miseret, dure, tui dulcis amiculi?

 iam me prodere, iam non dubitas fallere, perfide?

 . . . . . . . .

 . . . . . . . .

 nec facta impia fallacum hominum caelicolis placent.

 quae tu neglegis ac me miserum deseris in malis. 5 eheu quid faciant, dice, homines cuiue habeant fidem?

 certe tute iubebas animam tradere, inique, me

 inducens in amorem, quasi tuta omnia mi forent.

 idem nunc retrahis te ac tua dicta omnia factaque

 uentos irrita ferre ac nebulas aereas sinis. 10 si tu oblitus es, at di meminerunt, meminit Fides,

 quae te ut paeniteat postmodo facti faciet tui.

 XXXI

 Paene insularum, Sirmio, insularumque

 ocelle, quascumque in liquentibus stagnis

 marique uasto fert uterque Neptunus;

 quam te libenter quamque laetus inuiso,

 uix mi ipse credens Thuniam atque Bithunos 5 liquisse campos et uidere te in tuto.

 

 quid solutis est beatius curis? cum mens onus reponit, ac peregrino labore fessi uenimus larem ad nostrum, desideratoque acquiescimus lecto. 10 hoc est quod unum est pro laboribus tantis. salue o uenusta Sirmio atque hero gaude; gaudete uosque o Lydiae lacus undae; ridete quidquid est domi cachinnorum.

 

 XXXII

 Amabo, mea dulcis Ipsithilla,

 meae deliciae, mei lepores,

 iube ad te ueniam meridiatum.

 et si iusseris, illud adiuuato,

 ne quis liminis obseret tabellam, 5 neu tibi lubeat foras abire,

 sed domi maneas paresque nobis

 nouem continuas fututiones.

 uerum si quid ages statim iubeto:

 nam pransus iaceo et satur supinus 10 pertundo tunicamque palliumque.

 XXXIII

 O furum optime balneariorum

 Vibenni pater et cinaede fili,

 (nam dextra pater inquinatiore,

 culo filius est uoraciore)

 cur non exilium malasque in oras 5 itis? quandoquidem patris rapinae

 notae sunt populo, et natis pilosas,

 fili, non potes asse uenditare.

 XXXIV

 Dianae sumus in fide

 puellae et pueri integri:

 Dianam pueri integri

 puellaeque canamus.

 

 Latonia, maximi 5 magna progenies Iouis, quam mater prope Deliam deposiuit oliuam, montium domina ut fores siluarumque uirentium 10 saltuumque reconditorum amniumque sonantum: tu Lucina dolentibus Iuno dicta puerperis, tu potens Triuia et notho's 15 dicta lumine Luna. tu cursu, dea, menstruo metiens iter annuum, rustica agricolae bonis tecta frugibus exples. 20 sis quocumque tibi placet sancta nomine, Romulique antique ut solita's bona sospites ope gentem.

 

 XXXV

 Poetae tenero, meo sodali,

 uelim Caecilio, papyre, dicas

 Veronam ueniat, Noui relinquens

 Comi moenia Lariumque litus.

 nam quasdam uolo cogitationes 5 amici accipiat sui meique.

 quare si sapiet uiam uorabit,

 quamuis candida milies puella

 euntem reuocet, manusque collo

 ambas iniciens roget morari. 10 quae nunc, si mihi uera nuntiantur,

 illum deperit impotente amore.

 nam quo tempore legit incohatam

 Dindymi dominam, ex eo misellae

 ignes interiorem edunt medullam. 15 ignosco tibi, Sapphica puella

 musa doctior; est enim uenuste

 magna Caecilio incohata mater.

 XXXVI

 Annales Volusi, cacata carta,

 uotum soluite pro mea puella.

 nam sanctae Veneri Cupidinique

 uouit, si sibi restitutus essem

 desissemque truces uibrare iambos, 5 electissima pessimi poetae

 scripta tardipedi deo daturam

 infelicibus ustulanda lignis.

 et haec pessima se puella uidit

 iocose lepide uouere diuis. 10 nunc o caeruleo creata ponto,

 quae sanctum Idalium Vriosque apertos,

 quaeque Ancona Cnidumque harundinosam

 colis quaeque Amathunta, quaeque Golgos,

 quaeque Durrachium Hadriae tabernam; 15 acceptum face redditumque uotum,

 si non illepidum neque inuenustum est.

 at uos interea uenite in ignem,

 pleni ruris et inficetiarum

 annales Volusi, cacata carta. 20

 XXXVII

 Salax taberna uosque contubernales,

 a pilleatis nona fratribus pila,

 solis putatis esse mentulas uobis,

 solis licere, quidquid est puellarum,

 confutuere et putare ceteros hircos? 5 an, continenter quod sedetis insulsi

 centum an ducenti, non putatis ausurum

 me una ducentos irrumare sessores?

 atqui putate: namque totius uobis

 frontem tabernae [+]sopionibus[+] scribam. 10 puella nam mei, quae meo sinu fugit,

 amata tantum quantum amabitur nulla,

 pro qua mihi sunt magna bella pugnata,

 consedit istic. hanc boni beatique

 omnes amatis, et quidem, quod indignum est, 15 omnes pusilli et semitarii moechi;

 tu praeter omnes une de capillatis,

 cuniculosae Celtiberiae fili,

 Egnati, opaca quem bonum facit barba

 et dens Hibera defricatus urina. 20

 XXXVIII

 Malest, Cornifici, tuo Catullo,

 malest, me hercule [+]et[+] laboriose,

 et magis magis in dies et horas.

 quem tu, quod minimum facillimumque est,

 qua solatus es allocutione? 5 irascor tibi. sic meos amores?

 paulum quid lubet allocutionis,

 maestius lacrimis Simonideis.

 XXXIX

 Egnatius, quod candidos habet dentes,

 renidet usque quaque: sei ad rei uentum est

 subsellium, cum orator excitat fletum,

 renidet ille: si ad pii rogum fili

 lugetur, orba cum flet unicum mater, 5 renidet ille: quidquid est, ubicumque est,

 quodcumque agit, renidet: hunc habet morbum,

 neque elegantem, ut arbitror, neque urbanum.

 quare monendum test mihi, bone Egnati.

 si urbanus esses aut Sabinus aut Tiburs, 10 aut parcus Vmber aut obesus Etruscus,

 aut Lanuinus ater atque dentatus,

 aut Transpadanus, ut meos quoque attingam,

 aut qui lubet, qui puriter lauit dentes,

 tamen renidere usque quaque te nollem: 15 nam risu inepto res ineptior nulla est.

 nunc Celtiber es: Celtiberia in terra,

 quod quisque minxit, hoc sibi solet mane

 dentem atque russam defricare gingiuam,

 ut quo iste uester expolitior dens est, 20 hoc te amplius bibisse praedicet loti.

 XL

 Quaenam te mala mens, miselle Rauide,

 agit praecipitem in meos iambos?

 quis deus tibi non bene aduocatus

 uecordem parat excitare rixam?

 an ut peruenias in ora uulgi? 5 quid uis? qua lubet esse notus optas?

 eris, quandoquidem meos amores

 cum longa uoluisti amare poena.

 XLI

 Ameana puella defututa

 tota milia me decem poposcit,

 ista turpiculo puella naso,

 decoctoris amica Formiani.

 propinqui, quibus est puella curae, 5 amicos medicosque conuocate:

 non est sana puella, nec rogare

 qualis sit solet aes imaginosum.

 XLII

 Adeste, hendecasyllabi, quot estis

 omnes undique, quotquot estis omnes.

 iocum me putat esse moecha turpis,

 et negat mihi uestra reddituram

 pugillaria, si pati potestis. 5 persequamur eam, et reflagitemus.

 quae sit, quaeritis. illa, quam uidetis

 turpe incedere, mimice ac moleste

 ridentem catuli ore Gallicani.

 circumsistite eam, et reflagitate, 10 'moecha putida, redde codicillos,

 redde, putida moecha, codicillos.'

 non assis facis? o lutum, lupanar,

 aut si perditius potes quid esse.

 sed non est tamen hoc satis putandum. 15 quod si non aliud potest, ruborem

 ferreo canis exprimamus ore.

 conclamate iterum altiore uoce

 'moecha putida, redde codicillos,

 redde, putida moecha codicillos,' 20 sed nil proficimus, nihil mouetur.

 mutanda est ratio modusque uobis,

 siquid proficere amplius potestis,

 'pudica et proba, redde codicillos.'

 XLIII

 Salue, nec minimo puella naso,

 nec bello pede nec nigris ocellis,

 nec longis digitis nec ore sicco,

 nec sane nimis elegante lingua,

 decoctoris amica Formiani. 5 ten prouincia narrat esse bellam?

 tecum Lesbia nostra comparatur?

 

 saeclum insapiens et infacetum!

 

 XLIV

 O funde noster seu Sabine seu Tiburs,

 (nam te esse Tiburtem autumant, quibus non est

 cordi Catullum laedere: at quibus cordi est,

 quouis Sabinum pignore esse contendunt)

 sed seu Sabine siue uerius Tiburs, 5 fui libenter in tua suburbana

 uilla, malamque pectore exspui tussim,

 non inmerenti quam mihi meus uenter,

 dum sumptuosas appeto, dedit, cenas.

 nam, Sestianus dum uolo esse conuiua, 10 orationem in Antium petitorem

 plenam ueneni et pestilentiae legi.

 hic me grauedo frigida et frequens tussis

 quassauit usque dum in tuum sinum fugi,

 et me recuraui otioque et urtica. 15 quare refectus maximas tibi grates

 ago, meum quod non es ulta peccatum.

 nec deprecor iam, si nefaria scripta

 Sesti recepso, quin grauedinem et tussim

 non mihi, sed ipsi Sestio ferat frigus, 20 qui tunc uocat me, cum malum librum legi.

 XLV

 Acmen Septimios suos amore

 tenens in gremio 'mea' inquit 'Acme,

 ni te perdite amo atque amare porro

 omnes sum assidue paratus annos

 quantum qui pote plurimum perire, 5 solus in Libya Indiaque tosta

 caesio ueniam obuius leoni.'

 hoc ut dixit, Amor sinistra ut ante,

 dextram sternuit approbationem.

 at Acme leuiter caput reflectens, 10 et dulcis pueri ebrios ocellos

 illo purpureo ore suauiata,

 'sic,' inquit 'mea uita Septimille,

 huic uni domino usque seruiamus,

 ut multo mihi maior acriorque 15 ignis mollibus ardet in medullis.'

 hoc ut dixit, Amor sinistra ut ante,

 dextram sternuit approbationem.

 nunc ab auspicio bono profecti

 mutuis animis amant amantur. 20 unam Septimios misellus Acmen

 mauult quam Syrias Britanniasque:

 uno in Septimio fidelis Acme

 facit delicias libidinisque.

 quis ullos homines beatiores 25 uidit, quis Venerem auspicatiorem?

 XLVI

 Iam uer egelidos refert tepores,

 iam caeli furor aequinoctialis

 iucundis Zephyri silescit aureis.

 linquantur Phrygii, Catulle, campi

 Nicaeaeque ager uber aestuosae: 5 ad claras Asiae uolemus urbes.

 iam mens praetrepidans auet uagari,

 iam laeti studio pedes uigescunt.

 

 dulces comitum ualete coetus, longe quos simul a domo profectos 10 diuersae uariae uiae reportant.

 

 XLVII

 Porci et Socration, duae sinistrae

 Pisonis, scabies famesque mundi,

 uos Veraniolo meo et Fabullo

 uerpus praeposuit Priapus ille?

 uos conuiuia lauta sumptuose 5 de die facitis? mei sodales

 quaerunt in triuio uocationes?

 XLVIII

 Mellitos oculos tuos, Iuuenti,

 siquis me sinat usque basiare,

 usque ad milia basiem trecenta,

 nec _mi_ umquam uidear satur futurus,

 non si densior aridis aristis 5 sit nostrae seges osculationis.

 XLIX

 Disertissime Romuli nepotum,

 quot sunt quotque fuere, Marce Tulli,

 quotque post aliis erunt in annis,

 gratias tibi maximas Catullus

 agit pessimus omnium poeta, 5 tanto pessimus omnium poeta,

 quanto tu optimus omnium's patronum.

 L

 Hesterno, Licini, die otiosi

 multum lusimus in meis tabellis,

 ut conuenerat esse delicatos.

 scribens uersiculos uterque nostrum

 ludebat numero modo hoc modo illoc, 5 reddens mutua per iocum atque uinum.

 atque illinc abii tuo lepore

 incensus, Licini, facetieisque,

 ut nec me miserum cibus iuuaret,

 nec somnus tegeret quiete ocellos, 10 sed toto indomitus furore lecto

 uersarer, cupiens uidere lucem,

 ut tecum loquerer, simulque ut essem.

 at defessa labore membra postquam

 semimortua lectulo iacebant, 15 hoc, iucunde, tibi poema feci,

 ex quo perspiceres meum dolorem.

 nunc audax caue sis, precesque nostras,

 oramus, caue despuas, ocelle,

 ne poenas Nemesis reposcat a te. 20 est uehemens dea: laedere hanc caueto.

 LI

 Ille mi par esse deo uidetur,

 ille, si fas est, superare diuos,

 qui sedens aduersus identidem te

 spectat et audit

 dulce ridentem, misero quod omnis 5 eripit sensus mihi: nam simul te,

 Lesbia, aspexi, nihil est super mi

 . . . . . . .

 lingua sed torpet, tenuis sub artus

 flamma demanat, sonitu suopte 10 tintinant aures, gemina teguntur

 lumina nocte.

 *

 otium, Catulle, tibi molestum est:

 otio exsultas nimiumque gestis:

 otium et reges prius et beatas 15

 perdidit urbes.

 LII

 Quid est, Catulle? quid moraris emori?

 sella in curulei Struma Nonius sedet,

 per consulatum perierat Vatinius:

 quid est, Catulle? quid moraris emori?

 LIII

 Risi nescio quem modo e corona,

 qui, cum mirifice Vatiniana

 meus crimina Caluos explicasset,

 admirans ait haec manusque tollens,

 'di magni, salaputium disertum!' 5

 LIV

 Othonis caput oppido est pusillum,

 [+]et Heri[+] rustice, semilauta crura,

 subtile et leue peditum Libonis.

 

 

 at non effugies meos iambos

 

 

 si non omnia displicere uellem

 tibi et Fufficio seni recocto 5

 

 irascere iterum meis iambis

 inmerentibus, unice imperator.

 LV

 Oramus, si forte non molestum est,

 demonstres ubi sint tuae tenebrae.

 te campo quaesiuimus minore,

 te in Circo, te in omnibus libellis,

 te in templo summi Iouis sacrato. 5 in Magni simul ambulatione

 femellas omnes, amice, prendi,

 quas uultu uidi tamen serenas.

 [+]a uelte[+], sic ipse flagitabam,

 Camerium mihi pessimae puellae. 10 quaedam inquit, nudum reduc . . .

 'en hic in roseis latet papillis.'

 sed te iam ferre Herculei labos est;

 tanto te in fastu negas, amice.

 non custos si fingar ille Cretum, (1a) non si Pegaseo ferar uolatu,

 non Ladas ego pinnipesue Perseus,

 non Rhesi niueae citaeque bigae;

 adde huc plumipedas uolatilesque, (5a) uentorumque simul require cursum,

 quos iunctos, Cameri, mihi dicares;

 defessus tamen omnibus medullis,

 et multis languoribus peresus,

 

      essem te mihi, amice, quaeritando.                     (10a)

      dic nobis ubi sis futurus, ede                          15

    

   

 

 audacter, committe, crede lucei.

 nunc te lacteolae tenent puellae?

 si linguam clauso tenes in ore,

 fructus proicies amoris omnes.

 uerbosa gaudet Venus loquella. 20 uel, si uis, licet obseres palatum,

 dum nostri sis particeps amoris.

 LVI

 O rem ridiculam, Cato, et iocosam,

 dignamque auribus et tuo cachinno.

 ride, quidquid amas, Cato, Catullum:

 res est ridicula et nimis iocosa.

 deprendi modo pupulum puellae 5 trusantem: hunc ego, si placet Dionae,

 protelo rigida mea cecidi.

 LVII

 Pulcre conuenit improbis cinaedis,

 Mamurrae pathicoque Caesarique.

 nec mirum: maculae paris utrisque,

 urbana altera et illa Formiana,

 impressae resident nec eluentur: 5 morbosi pariter, gemelli utrique,

 uno in lectulo, erudituli ambo,

 non hic quam ille magis uorax adulter,

 riuales sociei puellularum.

 pulcre conuenit improbis cinaedis. 10

 LVIII

 Caeli, Lesbia nostra, Lesbia illa,

 illa Lesbia, quam Catullus unam

 plus quam se atque suos amauit omnes,

 nunc in quadruuiis et angiportis

 glubit magnanimis Remi nepotes. 5

 LIX

 Bononiensis Rufa Rufulum fellat,

 uxor Meneni, saepe quam in sepulcretis

 uidistis ipso rapere de rogo cenam,

 cum deuolutum ex igne prosequens panem

 ab semiraso tunderetur ustore. 5

 LX

 Num te leaena montibus Libystinis

 aut Scylla latrans infima inguinum parte

 tam mente dura procreauit ac taetra,

 ut supplicis uocem in nouissimo casu

 contemptam haberes, a nimis fero corde? 5

 LXI

 Collis o Heliconiei

 cultor, Vraniae genus,

 qui rapis teneram ad uirum

 Virginem, o Hymenaee Hymen,

 Hymen o Hymenaee; 5

 Cinge tempora floribus

 suaue olentis amaraci,

 flammeum cape laetus, huc

 Huc ueni, niueo gerens

 luteum pede soccum. 10

 Excitusque hilari die,

 nuptialia concinens

 uoce carmina tinnula,

 Pelle humum pedibus, manu

 pineam quate taedam. 15

 Namque Iunia Mallio,

 qualis Idalium colens

 uenit ad Phrygium Venus

 Iudicem, bona cum bona

 nubet alite uirgo, 20

 Floridis uelut enitens

 myrtus Asia ramulis

 quos Amadryades deae

 Ludicrum sibi rosido

 nutriunt umore. 25

 Quare age, huc aditum ferens,

 perge linquere Thespiae

 rupis Aonios specus,

 Nympha quos super irrigat

 frigerans Aganippe. 30

 Ac domum dominam uoca

 coniugis cupidam noui,

 mentem amore reuinciens

 Vt tenax hedera huc et huc

 arborem implicat errans. 35

 Vosque item simul integrae

 uirgines, quibus aduenit

 par dies, agite in modum

 Dicite, O Hymenaee Hymen,

 Hymen O Hymenaee. 40

 Vt lubentius, audiens

 se citarier ad suum

 munus, huc aditum ferat

 Dux bonae Veneris, boni

 coniugator amoris. 45

 Quis deus magis ancsiis

 est petendus amantibus?

 quem colent homines magis

 Caelitum, O Hymenaee Hymen,

 Hymen O Hymenaee? 50

 Te suis tremulus parens

 inuocat, tibi uirgines

 zonula soluunt sinus.

 Te timens cupida nouos

 captat aure maritus. 55

 Tu fero iuueni in manus

 floridam ipse puellulam

 dedis a gremio suae

 Matris, O Hymenaee Hymen,

 Hymen O Hymenaee. 60

 Nil potest sine te Venus,

 fama quod bona comprobet,

 commodi capere, at potest

 Te uolente. quis huic deo

 compararier ausit? 65

 Nulla quit sine te domus

 liberos dare, nec parens

 stirpe nitier; at potest

 Te uolente. quis huic deo

 compararier ausit? 70

 Quae tuis careat sacris,

 non queat dare praesides

 terra finibus: at queat

 Te uolente. quis huic deo

 compararier ausit? 75

 Claustra pandite ianuae.

 uirgo adest. uiden ut faces

 splendidas quatiunt comas?

 . . . . . . . .

 . . . . . . . .

 . . . . . . . .

 . . . . . . . .

 tardet ingenuus pudor.

 Quem tamen magis audiens, 80 flet quod ire necesse est.

 Flere desine. non tibi Aurunculeia

 periculum est,

 ne qua femina pulcrior

 Clarum ab Oceano diem 85 uiderit uenientem.

 Talis in uario solet

 diuitis domini hortulo

 stare flos hyacinthinus.

 Sed moraris, abit dies. 90 prodeas noua nupta.

 Prodeas noua nupta, si

 iam uidetur, et audias

 nostra uerba. uiden? faces

 Aureas quatiunt comas: 95 prodeas noua nupta.

 Non tuus leuis in mala

 deditus uir adultera,

 probra turpia persequens,

 A tuis teneris uolet 100 secubare papillis.

 Lenta qui uelut adsitas

 uitis implicat arbores,

 implicabitur in tuum

 Complexum. sed abit dies. 105 prodeas noua nupta.

 O cubile, quod omnibus

 . . . . . . . .

 . . . . . . . .

 . . . . . . . .

 candido pede lecti,

 Quae tuo ueniunt hero,

 quanta gaudia, quae uaga 110 nocte, quae medio die

 Gaudeat. sed abit dies.

 prodeas noua nupta.

 Tollite, O pueri, faces.

 flammeum uideo uenire. 115 ite concinite in modum

 'Io Hymen Hymenaee io,

 io Hymen Hymenaee.'

 Ne diu taceat procax

 Fescennina iocatio. 120 nec nuces pueris neget

 Desertum domini audiens

 concubinus amorem.

 Da nuces pueris, iners

 concubine: satis diu 125 lusisti nucibus. lubet

 Iam seruire Talasio.

 concubine, nuces da.

 Sordebant tibi uillicae,

 concubine, hodie atque heri. 130 nunc tuum cinerarius

 Tondet os. miser a miser

 concubine, nuces da.

 Diceris male te a tuis

 unguentate glabris marite 135 abstinere, sed abstine.

 Io Hymen Hymenaee io,

 io Hymen Hymenaee.

 Scimus haec tibi quae licent

 sola cognita, sed marito 140 ista non eadem licent.

 Io Hymen Hymenaee io,

 io Hymen Hymenaee.

 Nupta, tu quoque quae tuus

 uir petet caue ne neges, 145 ni petitum aliunde eat.

 Io Hymen Hymenaee io,

 io Hymen Hymenaee.

 En tibi domus ut potens

 et beata uiri tui. 150 quae tibi sine seruiat

 (Io Hymen Hymenaee io,

 io Hymen Hymenaee)

 Vsque dum tremulum mouens

 cana tempus anilitas 155 omnia omnibus annuit.

 Io Hymen Hymenaee io,

 io Hymen Hymenaee.

 Transfer omine cum bono

 limen aureolos pedes, 160 rasilemque subi forem.

 Io, Hymen Hymenaee io,

 io Hymen Hymenaee.

 Aspice unus ut accubans

 uir tuus Tyrio in toro, 165 totus immineat tibi.

 Io Hymen Hymenaee io,

 io Hymen Hymenaee.

 Illi non minus ac tibi

 pectore uritur intimo 170 flamma, sed penite magis.

 Io Hymen Hymenaee io,

 io Hymen Hymenaee.

 . . . . . . . .

 . . . . . . . .

 . . . . . . . .

 . . . . . . . .

 . . . . . . . .

 Mitte brachiolum teres,

 praetextate, puellulae. 175 iam cubile adeat uiri.

 Io Hymen Hymenaee io,

 io Hymen Hymenaee.

 Vos bonae senibus uiris

 cognitae bene feminae, 180 collocate puellulam.

 Io Hymen Hymenaee io,

 io Hymen Hymenaee.

 Iam licet uenias, marite.

 uxor in thalamo tibi est, 185 ore floridulo nitens

 Alba parthenice uelut

 luteumue papauer.

 At, marite, ita me iuuent

 caelites, nihilo minus 190 pulcer es, neque te Venus

 Neglegit. sed abit dies.

 perge ne remorare.

 Non diu remoratus es.

 iam uenis. bona te Venus 195 iuuerit, quoniam palam

 Quae cupis capis et bonum

 non abscondis amorem.

 Ille pulueris Africei

 siderumque micantium 200 subducat numerum prius,

 Qui uostri numerare uolt

 multa milia ludei.

 Ludite ut lubet et breui

 liberos date. non decet 205 tam uetus sine liberis

 Nomen esse, sed indidem

 semper ingenerari.

 Torquatus uolo paruulus

 matris e gremio suae 210 porrigens teneras manus,

 Dulce rideat ad patrem

 semihiante labello.

 Sit suo similis patri

 Mallio et facile inscieis 215 noscitetur ab omnibus,

 Et pudicitiam suo

 matris indicet ore.

 Talis illius a bona

 matre laus genus approbet, 220 qualis unica ab optima

 Matre Telemacho manet

 fama Penelopeo.

 Claudite ostia uirgines.

 lusimus satis. at bonei 225 coniuges, bene uiuite et

 Munere assidue ualentem

 exercete iuuentam.

 LXII

 IVVENES

 Vesper adest, iuuenes, consurgite: Vesper Olympo

 exspectata diu uix tandem lumina tollit.

 surgere iam tempus, iam pinguis linquere mensas,

 iam ueniet uirgo, iam dicetur hymenaeus.

 Hymen O Hymenaee, Hymen ades O Hymenaee! 5

 VIRGINES

 Cernitis, innuptae, iuuenes? consurgite contra;

 nimirum Oetaeos ostendit noctifer ignes.

 sic certest; uiden ut perniciter exsiluere?

 non temere exsiluere, canent quod uisere par est.

 Hymen O Hymenaee, Hymen ades O Hymenaee! 10

 IVVENES

 Non facilis nobis, aequalis, palma parata est,

 aspicite, innuptae secuta ut meditata requirunt.

 non frustra meditantur, habent memorabile quod sit,

 nec mirum, penitus quae tota mente laborant.

 nos alio mentes, alio diuisimus aures, 15 iure igitur uincemur, amat uictoria curam.

 quare nunc animos saltem committite uestros,

 dicere iam incipient, iam respondere decebit.

 Hymen O Hymenaee, Hymen ades O Hymenaee.

 VIRGINES

 Hespere, qui caelo fertur crudelior ignis? 20 qui natam possis complexu auellere matris,

 complexu matris retinentem auellere natam,

 et iuueni ardenti castam donare puellam.

 quid faciunt hostes capta crudelius urbe?

 Hymen O Hymenaee, Hymen ades O Hymenaee! 25

 IVVENES

 Hespere, qui caelo lucet iucundior ignis?

 qui desponsa tua firmes conubia flamma,

 quae pepigere uiri, pepigerunt ante parentes,

 nec iunxere prius quam se tuus extulit ardor.

 quid datur a diuis felici optatius hora? 30 Hymen O Hymenaee, Hymen ades O Hymenaee!

 VIRGINES

 Hesperus e nobis, aequalis, abstulit unam.

 . . . . . . . .

 . . . . . . . .

 . . . . . . . .

 . . . . . . . .

 . . . . . . . .

 . . . . . . . .

 [Hymen O Hymenaee, Hymen ades O Hymenaee!

 IVVENES

 . . . . . . . .

 . . . . . . . .

 Namque tuo aduentu uigilat custodia semper,

 nocte latent fures, quos idem saepe reuertens,

 Hespere, mutato comprendis nomine eosdem. 35 at libet innuptis ficto te carpere questu.

 quid tum, si carpunt, tacita quem mente requirunt?

 Hymen O Hymenaee, Hymen ades O Hymenaee!

 VIRGINES

 Vt flos in saeptis secretus nascitur hortis,

 ignotus pecori, nullo contusus aratro, 40 quem mulcent aurae, firmat sol, educat imber;

 multi illum pueri, multae optauere puellae:

 idem cum tenui carptus defloruit ungui,

 nulli illum pueri, nullae optauere puellae:

 sic uirgo, dum intacta manet, dum cara suis est; 45 cum castum amisit polluto corpore florem,

 nec pueris iucunda manet, nec cara puellis.

 Hymen o Hymenaee, Hymen ades o Hymenaee!

 IVVENES

 Vt uidua in nudo uitis quae nascitur aruo,

 numquam se extollit, numquam mitem educat uuam, 50 sed tenerum prono deflectens pondere corpus,

 iam iam contingit summum radice flagellum,

 hanc nulli agricolae, nulli coluere iuuenci:

 at si forte eadem est ulmo coniuncta marito,

 multi illam agricolae, multi accoluere iuuenci: 55 sic uirgo dum intacta manet, dum inculta senescit;

 cum par conubium maturo tempore adepta est,

 cara uiro magis et minus est inuisa parenti.

 et tu ne pugna cum tali coniuge uirgo,

 non aequom est pugnare, pater cui tradidit ipse. 60 ipse pater cum matre, quibus parere necesse est.

 . . . . . . . .

 uirginitas non tota tua est, ex parte parentum est,

 tertia pars patrist, pars est data tertia matri,

 tertia sola tua est: noli pugnare duobus,

 qui genero sua iura simul cum dote dederunt. 65 Hymen o Hymenaee, Hymen ades o Hymenaee!

 LXIII

 Super alta uectus Attis celeri rate maria,

 Phrygium ut nemus citato cupide pede tetigit,

 adiitque opaca siluis redimita loca deae,

 stimulatus ibi furenti rabie, uagus animis,

 deuoluit ile acuto sibi pondere silicis. 5 itaque ut relicta sensit sibi membra sine uiro,

 etiam recente terrae sola sanguine maculans,

 niueis citata cepit manibus leue typanum,

 typanum, tubam Cybelles, tua, mater, initia,

 quatiensque terga taurei teneris caua digitis, 10 canere haec suis adorta est tremebunda comitibus.

 agite ite ad alta, Gallae, Cybeles nemora simul,

 simul ite, Dindimenae dominae uaga pecora,

 aliena quae petentes uelut exules loca,

 sectam meam exsecutae duce me mihi comites, 15 rapidum salum tulistis truculentaque pelagi,

 et corpus euirastis Veneris nimio odio;

 hilarate aere citatis erroribus animum.

 mora tarda mente cedat: simul ite, sequimini

 Phrygiam ad domum Cybelles, Phrygia ad nemora deae, 20 ubi cymbalum sonat uox, ubi tympana reboant,

 tibicen ubi canit Phryx curuo graue calamo,

 ubi capita Maenades ui iaciunt hederigerae,

 ubi sacra sancta acutis ululatibus agitant,

 ubi sueuit illa diuae uolitare uaga cohors, 25 quo nos decet citatis celerare tripudiis.

 simul haec comitibus Attis cecinit notha mulier,

 thiasus repente linguis trepidantibus ululat,

 leue tympanum remugit, caua cymbala recrepant,

 uiridem citus adit Idam properante pede chorus. 30 furibunda simul anhelans uaga uadit animam agens

 comitata tympano Attis per opaca nemora dux,

 ueluti iuuenca uitans onus indomita iugi:

 rapidae ducem secuntur Gallae properipedem.

 itaque, ut domum Cybelles tetigere lassulae, 35 nimio e labore somnum capiunt sine Cerere.

 piger his labante languore oculos sopor operit:

 abit in quiete molli rabidus furor animi.

 sed ubi oris aurei Sol radiantibus oculis

 lustrauit aethera album, sola dura, mare ferum, 40 pepulitque noctis umbras uegetis sonipedibus,

 ibi Somnus excitum Attin fugiens citus abiit:

 trepidante eum recepit dea Pasithea sinu.

 ita de quiete molli rapida sine rabie

 simul ipse pectore Attis sua facta recoluit, 45 liquidaque mente uidit sine queis ubique foret,

 animo aestuante rusum reditum ad uada tetulit.

 ibi maria uasta uisens lacrimantibus oculis,

 patriam allocuta maestast ita uoce miseriter.

 'patria o mei creatrix, patria o mea genetrix, 50 ego quam miser relinquens, dominos ut herifugae

 famuli solent, ad Idae tetuli nemora pedem,

 ut aput niuem et ferarum gelida stabula forem,

 et earum omnia adirem furibunda latibula,

 ubinam aut quibus locis te positam, patria, reor? 55 cupit ipsa pupula ad te sibi dirigere aciem,

 rabie fera carens dum breue tempus animus est.

 egone a mea remota haec ferar in nemora domo?

 patria, bonis, amicis, genitoribus abero?

 abero foro, palaestra, stadio et gymnasiis? 60 miser a miser, querendum est etiam atque etiam, anime.

 quod enim genus figuraest, ego non quod obierim?

 ego mulier, ego adolescens, ego ephebus, ego puer,

 ego gymnasei fui flos, ego eram decus olei:

 mihi ianuae frequentes, mihi limina tepida, 65 mihi floridis corollis redimita domus erat,

 linquendum ubi esset orto mihi Sole cubiculum.

 ego nunc deum ministra et Cybeles famula ferar?

 ego Maenas, ego mei pars, ego uir sterilis ero?

 ego uiridis algida Idae niue amicta loca colam? 70 ego uitam agam sub altis Phrygiae columinibus,

 ubi cerua siluicultrix, ubi aper nemoriuagus?

 iam iam dolet quod egi, iam iamque paenitet.'

 roseis ut huic labellis sonitus citus abiit,

 geminas deorum ad auris noua nuntia referens, 75 ibi iuncta iuga resoluens Cybele leonibus

 laeuumque pecoris hostem stimulans ita loquitur.

 'agedum' inquit 'age ferox i, face ut hunc furor agitet,

 face uti furoris ictu reditum in nemora ferat,

 mea libere nimis qui fugere imperia cupit. 80 age caede terga cauda, tua uerbera patere,

 face cuncta mugienti fremitu loca retonent,

 rutilam ferox torosa ceruice quate iubam.'

 ait haec minax Cybelle religatque iuga manu.

 ferus ipse sese adhortans rapidum incitat animo, 85 uadit, fremit, refringit uirgulta pede uago.

 at ubi umida albicantis loca litoris adiit,

 tenerumque uidit Attin prope marmora pelagei,

 facit impetum: ille demens fugit in nemora fera:

 ibi semper omne uitae spatium famula fuit. 90 dea, magna dea, Cybelle, dea, domina Dindimei,

 procul a mea tuos sit furor omnis, hera, domo:

 alios age incitatos, alios age rabidos.

 LXIV

 Peliaco quondam prognatae uertice pinus

 dicuntur liquidas Neptuni nasse per undas

 Phasidos ad fluctus et fines Aeetaeos,

 cum lecti iuuenes, Argiuae robora pubis,

 auratam optantes Colchis auertere pellem 5 ausi sunt uada salsa cita decurrere puppi,

 caerula uerrentes abiegnis aequora palmis.

 diua quibus retinens in summis urbibus arces,

 ipsa leui fecit uolitantem flamine currum,

 pinea coniungens inflexae texta carinae. 10 illa rudem cursu prima imbuit Amphitriten.

 quae simul ac rostro uentosum proscidit aequor,

 tortaque remigio spumis incanuit unda,

 emersere feri candenti e gurgite uultus

 aequoreae monstrum Nereides admirantes. 15 illa, atque haud alia, uiderunt luce marinas

 mortales oculi nudato corpore Nymphas

 nutricum tenus exstantes e gurgite cano.

 tum Thetidis Peleus incensus fertur amore,

 tum Thetis humanos non despexit hymenaeos, 20 tum Thetidi pater ipse iugandum Pelea sensit.

 

 nimis optato saeclorum tempore nati heroes, saluete, deum genus! o bona mater! uos ego saepe meo uos carmine compellabo. teque adeo eximie taedis felicibus aucte, 25 Thessaliae columen Peleu, cui Iuppiter ipse, ipse suos diuum genitor concessit amores. tene Thetis tenuit pulcerrima Neptunine? tene suam Tethys concessit ducere neptem, Oceanusque, mari totum qui amplectitur orbem? 30 quae simul optato finitae tempore luces aduenere, domum conuentu tota frequentat Thessalia, oppletur laetanti regia coetu: dona ferunt prae se, declarant gaudia uultu. deseritur Scyros, linquunt Phthiotica Tempe, 35 Crannonisque domos ac moenia Larisaea, Pharsaliam coeunt, Pharsalia tecta frequentant. rura colit nemo, mollescunt colla iuuencis, non humilis curuis purgatur uinea rastris, non glebam prono conuellit uomere taurus, 40 non falx attenuat frondatorum arboris umbram, squalida desertis rubigo infertur aratris. ipsius at sedes, quacumque opulenta recessit regia, fulgenti splendent auro atque argento. candet ebur soliis, collucent pocula mensae, 45 tota domus gaudet regali splendida gaza. puluinar uero diuae geniale locatur sedibus in mediis, Indo quod dente politum tincta tegit roseo conchyli purpura fuco. haec uestis priscis hominum uariata figuris 50 heroum mira uirtutes indicat arte. namque fluentisono prospectans litore Diae, Thesea cedentem celeri cum classe tuetur indomitos in corde gerens Ariadna furores, necdum etiam sese quae uisit uisere credit, 55 ut pote fallaci quae tum primum excita somno desertam in sola miseram se cernat harena. immemor at iuuenis fugiens pellit uada remis, irrita uentosae linquens promissa procellae. quem procul ex alga maestis Minois ocellis, 60 saxea ut effigies bacchantis, prospicit, eheu, prospicit et magnis curarum fluctuat undis, non flauo retinens subtilem uertice mitram, non contecta leui uelatum pectus amictu, non tereti strophio lactentis uincta papillas, 65 omnia quae toto delapsa e corpore passim ipsius ante pedes fluctus salis alludebant. sed neque tum mitrae neque tum fluitantis amictus illa uicem curans toto ex te pectore, Theseu, toto animo, tota pendebat perdita mente. 70 a misera, assiduis quam luctibus externauit spinosas Erycina serens in pectore curas, illa tempestate, ferox quo ex tempore Theseus egressus curuis e litoribus Piraei attigit iniusti regis Cortinia tecta. 75 nam perhibent olim crudeli peste coactam Androgeoneae poenas exsoluere caedis electos iuuenes simul et decus innuptarum Cecropiam solitam esse dapem dare Minotauro. quis angusta malis cum moenia uexarentur, 80 ipse suum Theseus pro caris corpus Athenis proicere optauit potius quam talia Cretam funera Cecropiae nec funera portarentur. atque ita naue leui nitens ac lenibus auris magnanimum ad Minoa uenit sedesque superbas. 85 hunc simul ac cupido conspexit lumine uirgo regia, quam suauis exspirans castus odores lectulus in molli complexu matris alebat, quales Eurotae progignunt flumina myrtus, auraue distinctos educit uerna colores, 90 non prius ex illo flagrantia declinauit lumina, quam cuncto concepit corpore flammam funditus atque imis exarsit tota medullis. heu misere exagitans immiti corde furores sancte puer, curis hominum qui gaudia misces, 95 quaeque regis Golgos quaeque Idalium frondosum, qualibus incensam iactastis mente puellam fluctibus, in flauo saepe hospite suspirantem! quantos illa tulit languenti corde timores! quanto saepe magis fulgore expalluit auri! 100 cum saeuum cupiens contra contendere monstrum aut mortem appeteret Theseus aut praemia laudis. non ingrata tamen frustra munuscula diuis promittens tacito succendit uota labello. nam uelut in summo quatientem brachia Tauro 105 quercum, aut conigeram sudanti cortice pinum, indomitus turbo contorquens flamine robur, eruit (illa procul radicitus exturbata prona cadit, late quaeuiscumque obuia frangens), sic domito saeuum prostrauit corpore Theseus 110 nequiquam uanis iactantem cornua uentis. inde pedem sospes multa cum laude reflexit errabunda regens tenui uestigia filo, ne labyrintheis e flexibus egredientem tecti frustraretur inobseruabilis error. 115 sed quid ego a primo digressus carmine plura commemorem, ut linquens genitoris filia uultum, ut consanguineae complexum, ut denique matris, quae misera in nata deperdita lamentata est, omnibus his Thesei dulcem praeoptarit amorem: 120 aut ut uecta ratis spumosa ad litora Diae, aut ut eam deuincta .... lumina somno liquerit immemori discedens pectore coniunx? saepe illam perhibent ardenti corde furentem clarisonas imo fudisse e pectore uoces, 125 ac tum praeruptos tristem conscendere montes, unde aciem in pelagi uastos protenderet aestus, tum tremuli salis aduersas procurrere in undas mollia nudatae tollentem tegmina surae, atque haec extremis maestam dixisse querellis, 130 frigidulos udo singultus ore cientem. 'sicine me patriis auectam, perfide, ab aris, perfide, deserto liquisti in litore, Theseu? sicine discedens neglecto numine diuum, immemor a deuota domum periuria portas? 135 nullane res potuit crudelis flectere mentis consilium? tibi nulla fuit clementia praesto, immite ut nostri uellet miserescere pectus? at non haec quondam nobis promissa dedisti uoce: mihi non haec miserae sperare iubebas, 140 sed conubia laeta, sed optatos hymenaeos, quae cuncta aerei discerpunt irrita uenti. tum iam nulla uiro iuranti femina credat, nulla uiri speret sermones esse fideles; quis dum aliquid cupiens animus praegestit apisci, 145 nil metuunt iurare, nihil promittere parcunt: sed simul ac cupidae mentis satiata libido est, dicta nihil metuere, nihil periuria curant. certe ego te in medio uersantem turbine leti eripui, et potius germanum amittere creui, 150 quam tibi fallaci supremo in tempore dessem. pro quo dilaceranda feris dabor alitibusque praeda, neque iniacta tumulabor mortua terra. quaenam te genuit sola sub rupe leaena, quod mare conceptum spumantibus exspuit undis, 155 quae Syrtis, quae Scylla rapax, quae uasta Carybdis, talia qui reddis pro dulci praemia uita? si tibi non cordi fuerant conubia nostra, saeua quod horrebas prisci praecepta parentis, at tamen in uestras potuisti ducere sedes, 160 quae tibi iucundo famularer serua labore, candida permulcens liquidis uestigia lymphis, purpureaue tuum consternens ueste cubile. sed quid ego ignaris nequiquam conquerar aureis, externata malo, quae nullis sensibus auctae 165 nec missas audire queunt nec reddere uoces? ille autem prope iam mediis uersatur in undis, nec quisquam apparet uacua mortalis in alga. sic nimis insultans extremo tempore saeua fors etiam nostris inuidit questibus auris. 170 Iuppiter omnipotens, utinam ne tempore primo Gnosia Cecropiae tetigissent litora puppes, indomito nec dira ferens stipendia tauro, perfidus in Creta religasset nauita funem, nec malus hic celans dulci crudelia forma 175 consilia, in nostris requiesset sedibus hospes! nam quo me referam? quali spe perdita nitor? Idomeneosne petam montes? a gurgite lato discernens ponti truculentum diuidit aequor. an patris auxilium sperem? quemne ipsa reliqui 180 respersum iuuenem fraterna caede secuta? coniugis an fido consoler memet amore? quine fugit lentos incuruans gurgite remos? praeterea nullo litus, sola insula, tecto, nec patet egressus pelagi cingentibus undis: 185 nulla fugae ratio, nulla spes: omnia muta, omnia sunt deserta, ostentant omnia letum. non tamen ante mihi languescent lumina morte, nec prius a fesso secedent corpore sensus, quam iustam a diuis exposcam prodita multam, 190 caelestumque fidem postrema comprecer hora. quare facta uirum multantes uindice poena, Eumenides, quibus anguino redimita capillo frons exspirantis praeportat pectoris iras, huc huc aduentate, meas audite querellas, 195 quas ego, uae miserae, extremis proferre medullis cogor inops, ardens, amenti caeca furore. quae quoniam uerae nascuntur pectore ab imo, uos nolite pati nostrum uanescere luctum, sed quali solam Theseus me mente reliquit, 200 tali mente, deae, funestet seque suosque.' has postquam maesto profudit pectore uoces, supplicium saeuis exposcens anxia factis, annuit inuicto caelestum numine rector. quo motu tellus atque horrida contremuerunt 205 aequora concussitque micantia sidera mundus. ipse autem caeca mentem caligine Theseus consitus oblito dimisit pectore cuncta, quae mandata prius constanti mente tenebat, dulcia nec maesto sustollens signa parenti 210 sospitem Erechtheum se ostendit uisere portum. namque ferunt olim, classi cum moenia diuae linquentem natum uentis concrederet Aegeus, talia complexum iuueni mandata dedisse. 'nate mihi longa iucundior unice uita, 215 nate, ego quem in dubios cogor dimittere casus, reddite in extrema nuper mihi fine senectae, quandoquidem fortuna mea ac tua feruida uirtus eripit inuito mihi te, cui languida nondum lumina sunt nati cara saturata figura, 220 non ego te gaudens laetanti pectore mittam, nec te ferre sinam fortunae signa secundae, sed primum multas expromam mente querellas, canitiem terra atque infuso puluere foedans, inde infecta uago suspendam lintea malo, 225 nostros ut luctus nostraeque incendia mentis carbasus obscurata dicet ferrugine Hibera. quod tibi si sancti concesserit incola Itoni, quae nostrum genus, has sedes defendere Erechthi annuit, ut tauri respergas sanguine dextram, 230 tum uero facito ut memori tibi condita corde haec uigeant mandata, nec ulla oblitteret aetas; ut simul ac nostros inuisent lumina collis, funestam antennae deponant undique uestem, candidaque intorti sustollant uela rudentes, 235 quam primum cernens ut laeta gaudia mente agnoscam, cum te reducem aetas prospera sistet.' haec mandata prius constanti mente tenentem Thesea ceu pulsae uentorum flamine nubes aereum niuei montis liquere cacumen. 240 at pater, ut summa prospectum ex arce petebat, anxia in assiduos absumens lumina fletus, cum primum inflati conspexit lintea ueli, praecipitem sese scopulorum e uertice iecit, amissum credens immiti Thesea fato. 245 sic funesta domus ingressus tecta paterna morte ferox Theseus, qualem Minoidi luctum obtulerat mente immemori talem ipse recepit. quae tamen aspectans cedentem maesta carinam multiplices animo uoluebat saucia curas. 250 at parte ex alia florens uolitabat Iacchus cum thiaso Satyrorum et Nysigenis Silenis, te quaerens, Ariadna, tuoque incensus amore. qui tum alacres passim lymphata mente furebant euhoe bacchantes, euhoe capita inflectentes. 255 harum pars tecta quatiebant cuspide thyrsos, pars e diuulso iactabant membra iuuenco, pars sese tortis serpentibus incingebant, pars obscura cauis celebrabant orgia cistis, orgia, quae frustra cupiunt audire profani, 260 plangebant aliae proceris tympana palmis, aut tereti tenuis tinnitus aere ciebant, multis raucisonos efflabant cornua bombos barbaraque horribili stridebat tibia cantu. talibus amplifice uestis decorata figuris 265 puluinar complexa suo uelabat amictu. quae postquam cupide spectando Thessala pubes expleta est, sanctis coepit decedere diuis. hic, qualis flatu placidum mare matutino horrificans Zephyrus procliuas incitat undas, 270 aurora exoriente uagi sub limina Solis: quae tarde primum clementi flamine pulsae procedunt, leni et resonant plangore cachinni, post uento crescente magis magis increbescunt, purpureaque procul nantes ab luce refulgent: 275 sic tum uestibuli linquentis regia tecta ad se quisque uago passim pede discedebant. quorum post abitum princeps e uertice Pelei aduenit Chiron portans siluestria dona: nam quodcumque ferunt campi, quos Thessala magnis 280 montibus ora creat, quos propter fluminis undas aura parit flores tepidi fecunda Fauoni, hos indistinctis plexos tulit ipse corollis, quo permulsa domus iucundo risit odore. confestim Penios adest, uiridantia Tempe, 285 Tempe, quae siluae cingunt super impendentes, [+]Minosim[+] linquens [+]doris[+] celebranda choreis, non uacuos: namque ille tulit radicitus altas fagos ac recto proceras stipite laurus, non sine nutanti platano lentaque sorore 290 flammati Phaethontis et aerea cupressu. haec circum sedes late contexta locauit, uestibulum ut molli uelatum fronde uireret. post hunc consequitur sollerti corde Prometheus, extenuata gerens ueteris uestigia poenae, 295 quam quondam silici restrictus membra catena persoluit pendens e uerticibus praeruptis. inde pater diuum sancta cum coniuge natisque aduenit caelo, te solum, Phoebe, relinquens, unigenamque simul cultricem montibus Iri: 300 Pelea nam tecum pariter soror aspernata est, nec Thetidis taedas uoluit celebrare iugalis. qui postquam niueis flexerunt sedibus artus, large multiplici constructae sunt dape mensae, cum interea infirmo quatientes corpora motu 305 ueridicos Parcae coeperunt edere cantus. his corpus tremulum complectens undique uestis candida purpurea talos incinxerat ora, at roseo niueae residebant uertice uittae, aeternumque manus carpebant rite laborem. 310 laeua colum molli lana retinebat amictum, dextera tum leuiter deducens fila supinis formabat digitis, tum prono in pollice torquens libratum tereti uersabat turbine fusum, atque ita decerpens aequabat semper opus dens, 315 laneaque aridulis haerebant morsa labellis, quae prius in leui fuerant exstantia filo: ante pedes autem candentis mollia lanae uellera uirgati custodibant calathisci. haec tum clarisona pellentes uellera uoce 320 talia diuino fuderunt carmine fata, carmine, perfidiae quod post nulla arguet aetas. O decus eximium magnis uirtutibus augens, Emathiae tutamen opis, clarissime nato, accipe, quod laeta tibi pandunt luce sorores, 325 ueridicum oraclum: sed uos, quae fata secuntur, currite ducentes subtegmina, currite, fusi. adueniet tibi iam portans optata maritis Hesperus, adueniet fausto cum sidere coniunx, quae tibi flexanimo mentis perfundat amorem, 330 languidulosque paret tecum coniungere somnos, leuia substernens robusto brachia collo. currite ducentes subtegmina, currite, fusi. nulla domus tales umquam contexit amores, nullus amor tali coniunxit foedere amantes, 335 qualis adest Thetidi, qualis concordia Peleo. currite ducentes subtegmina, currite, fusi. nascetur uobis expers terroris Achilles, hostibus haud tergo, sed forti pectore notus, qui persaepe uago uictor certamine cursus 340 flammea praeuertet celeris uestigia ceruae. currite ducentes subtegmina, currite, fusi. non illi quisquam bello se conferet heros, cum Phrygii Teucro manabunt sanguine campi, Troicaque obsidens longinquo moenia bello, 345 periuri Pelopis uastabit tertius heres. currite ducentes subtegmina, currite, fusi. illius egregias uirtutes claraque facta saepe fatebuntur natorum in funere matres, cum incuruo canos soluent a uertice crines, 350 putridaque infirmis uariabunt pectora palmis. currite ducentes subtegmina, currite, fusi. namque uelut densas praecerpens cultor aristas sole sub ardenti flauentia demetit arua, . . . . . . . . Troiugenum infesto prosternens corpora ferro. 355 currite ducentes subtegmina, currite, fusi. testis erit magnis uirtutibus unda Scamandri, quae passim rapido diffunditur Hellesponto, cuius iter caesis angustans corporum aceruis alta tepefaciet permixta flumina caede. 360 currite ducentes subtegmina, currite, fusi. denique testis erit morti quoque reddita praeda, cum teres excelso coaceruatum aggere bustum excipiet niueos perculsae uirginis artus. currite ducentes subtegmina, currite, fusi. 365 nam simul ac fessis dederit fors copiam Achiuis urbis Dardaniae Neptunia soluere uincla, alta Polyxenia madefient caede sepulcra: quae, uelut ancipiti succumbens uictima ferro, proiciet truncum summisso poplite corpus. 370 currite ducentes subtegmina, currite, fusi. quare agite optatos animi coniungite amores. accipiat coniunx felici foedere diuam, dedatur cupido iam dudum nupta marito. currite ducentes subtegmina, currite, fusi. 375 non illam nutrix orienti luce reuisens hesterno collum poterit circumdare filo, currite ducentes subtegmina, currite, fusi. anxia nec mater discordis maesta puellae secubitu caros mittet sperare nepotes. 380 currite ducentes subtegmina, currite, fusi. talia praefantes quondam felicia Pelei carmina diuino cecinerunt pectore Parcae. praesentes namque ante domos inuisere castas heroum, et sese mortali ostendere coetu, 385 caelicolae nondum spreta pietate solebant. saepe pater diuum templo in fulgente reuisens, annua cum festis uenissent sacra diebus, conspexit terra centum procumbere tauros. saepe uagus Liber Parnasi uertice summo 390 Thyadas effusis euantis crinibus egit, cum Delphi tota certatim ex urbe ruentes acciperent laeti diuum fumantibus aris. saepe in letifero belli certamine Mauors aut rapidi Tritonis hera aut Ramnusia uirgo 395 armatas hominum est praesens hortata cateruas. sed postquam tellus scelere est imbuta nefando, iustitiamque omnes cupida de mente fugarunt, perfudere manus fraterno sanguine fratres, destitit extinctos natus lugere parentes, 400 optauit genitor primaeui funera nati, liber ut innuptae poteretur flore nouercae, ignaro mater substernens se impia nato impia non uerita est diuos scelerare parentes, omnia fanda nefanda malo permixta furore 405 iustificam nobis mentem auertere deorum. quare nec talis dignantur uisere coetus, nec se contingi patiuntur lumine claro.

 

 LXV

 Etsi me assiduo confectum cura dolore

 seuocat a doctis, Ortale, uirginibus,

 nec potis est dulcis Musarum expromere fetus

 mens animi, tantis fluctuat ipsa malis:

 namque mei nuper Lethaeo in gurgite fratris 5 pallidulum manans alluit unda pedem,

 Troia Rhoeteo quem subter litore tellus

 ereptum nostris obterit ex oculis.

 alloquar, audiero numquam .... loquentem,

 numquam ego te, uita frater amabilior, 10 aspiciam posthac? at certe semper amabo,

 semper maesta tua carmina morte tegam,

 qualia sub densis ramorum concinit umbris

 Daulias, absumptei fata gemens Itylei.

 sed tamen in tantis maeroribus, Ortale, mitto 15 haec expressa tibi carmina Battiadae,

 ne tua dicta uagis nequiquam credita uentis

 effluxisse meo forte putes animo.

 ut missum sponsi furtiuo munere malum

 procurrit casto uirginis e gremio, 20 quod miserae oblitae molli sub ueste locatum,

 dum aduentu matris prosilit, excutitur:

 atque illud prono praeceps agitur decursu,

 huic manat tristi conscius ore rubor.

 LXVI

 Omnia qui magni dispexit lumina mundi,

 qui stellarum ortus comperit atque obitus,

 flammeus ut rapidi solis nitor obscuretur,

 ut cedant certis sidera temporibus,

 ut Triuiam furtim sub Latmia saxa relegans 5 dulcis amor giro deuocet aereo:

 idem me ille Conon caelesti numine uidit

 e Beroniceo uertice caesariem

 fulgentem clare, quam multis illa dearum

 leuia protendens brachia pollicita est, 10 qua rex tempestate nouo auctus hymenaeo

 uastatum finis iuerat Assyrios,

 dulcia nocturnae portans uestigia rixae,

 quam de uirgineis gesserat exuuiis.

 estne nouis nuptis odio Venus? idque parentum 15 frustratur falsis gaudia lacrimulis,

 ubertim thalami quas intra limina fundunt?

 non, ita me diui, uera gemunt, iuerint.

 id mea me multis docuit regina querellis

 inuisente nouo proelia torua uiro. 20 et tu non orbum luxti deserta cubile,

 sed fratris cari flebile discidium?

 cum penitus maestas exedit cura medullas!

 ut tibi tunc toto pectore sollicitae

 sensibus ereptis mens excidit! at te ego certe 25 cognoram a parua uirgine magnanimam.

 anne bonum oblita es facinus, quo regium adepta es

 coniugium, quod non fortior ausit alis?

 sed tum maesta uirum mittens quae uerba locuta es!

 Iuppiter, ut tristi lumina saepe manu! 30 quis te mutauit tantus deus? an quod amantes

 non longe a caro corpore abesse uolunt?

 atque ibi me cunctis pro dulci coniuge diuis

 non sine taurino sanguine pollicita es,

 si reditum tetulisset. is haut in tempore longo 35 captam Asiam Aegypti finibus addiderat.

 quis ego pro factis caelesti reddita coetu

 pristina uota nouo munere dissoluo.

 inuita, o regina, tuo de uertice cessi,

 inuita: adiuro teque tuumque caput, 40 digna ferat quod siquis inaniter adiurarit:

 sed qui se ferro postulet esse parem?

 ille quoque euersus mons est, quem maximum in oris

 progenies Thiae clara superuehitur,

 cum Medi peperere nouum mare, cumque iuuentus 45 per medium classi barbara nauit Athon.

 quid facient crines, cum ferro talia cedant?

 Iuppiter, ut Chalybon omne genus pereat,

 et qui principio sub terra quaerere uenas

 institit ac ferri stringere duritiem! 50 abiunctae paulo ante comae mea fata sorores

 lugebant, cum se Memnonis Aethiopis

 unigena impellens nutantibus aera pennis

 obtulit Arsinoes Locridos ales equos,

 isque per aetherias me tollens abuolat umbras 55 et Veneris casto collocat in gremio.

 ipsa suum Zephyritis eo famulum legarat,

 Graia Canopieis incola litoribus.

 hic iuueni Ismario ne solum in limine caeli

 ex Ariadneis aurea temporibus 60 fixa corona foret, sed nos quoque fulgeremus

 deuotae flaui uerticis exuuiae,

 uuidulum a fluctu cedentem ad templa deum me

 sidus in antiquis diua nouum posuit.

 Virginis et saeui contingens namque Leonis 65 lumina, Callisto iuxta Lycaoniam,

 uertor in occasum, tardum dux ante Booten,

 qui uix sero alto mergitur Oceano.

 sed quamquam me nocte premunt uestigia diuum,

 lux autem canae Tethyi restituit, 70 (pace tua fari hic liceat, Ramnusia uirgo,

 namque ego non ullo uera timore tegam,

 nec si me infestis discerpent sidera dictis,

 condita quin ueri pectoris euoluam):

 non his tam laetor rebus, quam me afore semper, 75 afore me a dominae uertice discrucior,

 quicum ego, dum uirgo quondam fuit, omnibus expers

 unguentis, una milia multa bibi.

 nunc uos, optato quas iunxit lumine taeda,

 non post unanimis corpora coniugibus 80 tradite nudantes reiecta ueste papillas,

 quin iucunda mihi munera libet onyx,

 uester onyx, casto petitis quae iura cubili.

 sed quae se impuro dedit adulterio,

 illius a mala dona leuis bibat irrita puluis: 85 namque ego ab indignis praemia nulla peto.

 sed magis, o nuptae, semper concordia uestras

 semper amor sedes incolat assiduus.

 tu uero, regina, tuens cum sidera diuam

 placabis festis luminibus Venerem, 90 sanguinis expertem non [+]uestris[+] esse tuum me,

 sed potius largis affice muneribus.

 sidera corruerint utinam! coma regia fiam,

 proximus Hydrochoi fulgeret Oarion!

 LXVII

 CATVLLVS

 O dulci iucunda uiro, iucunda parenti,

 salue, teque bona Iuppiter auctet ope,

 ianua, quam Balbo dicunt seruisse benigne

 olim, cum sedes ipse senex tenuit,

 quamque ferunt rursus uoto seruisse maligno, 5 postquam es porrecto facta marita sene.

 dic age dum nobis, quare mutata feraris

 in dominum ueterem deseruisse fidem.

 IANVA

 Non (ita Caecilio placeam, cui tradita nunc sum)

 culpa mea est, quamquam dicitur esse mea, 10 nec peccatum a me quisquam pote dicere quicquam:

 [+]uerum istius populi ianua qui te facit[+],

 qui, quacumque aliquid reperitur non bene factum,

 ad me omnes clamant: ianua, culpa tua est.

 CATVLLVS

 Non istuc satis est uno te dicere uerbo, 15 sed facere ut quiuis sentiat et uideat.

 IANVA

 Qui possum? nemo quaerit nec scire laborat.

 CATVLLVS

 Nos uolumus: nobis dicere ne dubita.

 IANVA

 Primum igitur, uirgo quod fertur tradita nobis,

 falsum est. non illam uir prior attigerit, 20 languidior tenera cui pendens sicula beta

 numquam se mediam sustulit ad tunicam:

 sed pater illius nati uiolasse cubile

 dicitur, et miseram conscelerasse domum,

 siue quod impia mens caeco flagrabat amore, 25 seu quod iners sterili semine natus erat,

 ut quaerendum unde unde foret neruosius illud,

 quod posset zonam soluere uirgineam.

 CATVLLVS

 Egregium narras mira pietate parentem,

 qui ipse sui nati minxerit in gremium. 30 IANVA

 Atqui non solum hoc se dicit cognitum habere

 Brixia Chinea supposita specula,

 flauus quam molli percurrit flumine Mella,

 Brixia Veronae mater amata meae,

 sed de Postumio et Corneli narrat amore, 35 cum quibus illa malum fecit adulterium.

 dixerit hic aliquis: quid? tu istaec, ianua, nosti?

 cui numquam domini limine abesse licet,

 nec populum auscultare, sed hic suffixa tigillo

 tantum operire soles aut aperire domum? 40 saepe illam audiui furtiua uoce loquentem

 solam cum ancillis haec sua flagitia,

 nomine dicentem quos diximus, ut pote quae mi

 speraret nec linguam esse nec auriculam.

 praeterea addebat quendam, quem dicere nolo 45 nomine, ne tollat rubra supercilia.

 longus homo est, magnas cui lites intulit olim

 falsum mendaci uentre puerperium.

 LXVIII

 Quod mihi fortuna casuque oppressus acerbo

 conscriptum hoc lacrimis mittis epistolium,

 naufragum ut eiectum spumantibus aequoris undis

 subleuem et a mortis limine restituam,

 quem neque sancta Venus molli requiescere somno 5 desertum in lecto caelibe perpetitur,

 nec ueterum dulci scriptorum carmine Musae

 oblectant, cum mens anxia peruigilat:

 id gratum est mihi, me quoniam tibi dicis amicum,

 muneraque et Musarum hinc petis et Veneris: 10 sed tibi ne mea sint ignota incommoda, Malli,

 neu me odisse putes hospitis officium,

 accipe, quis merser fortunae fluctibus ipse,

 ne amplius a misero dona beata petas.

 tempore quo primum uestis mihi tradita pura est, 15 iucundum cum aetas florida uer ageret,

 multa satis lusi: non est dea nescia nostri,

 quae dulcem curis miscet amaritiem:

 sed totum hoc studium luctu fraterna mihi mors

 abstulit. o misero frater adempte mihi, 20 tu mea tu moriens fregisti commoda, frater,

 tecum una tota est nostra sepulta domus,

 omnia tecum una perierunt gaudia nostra,

 quae tuus in uita dulcis alebat amor.

 cuius ego interitu tota de mente fugaui 25 haec studia atque omnis delicias animi.

 quare, quod scribis Veronae turpe Catullo

 esse, quod hic quisquis de meliore nota

 frigida deserto tepefacsit membra cubili,

 id, Malli, non est turpe, magis miserum est. 30 ignosces igitur, si, quae mihi luctus ademit,

 haec tibi non tribuo munera, cum nequeo.

 nam, quod scriptorum non magna est copia apud me,

 hoc fit, quod Romae uiuimus: illa domus,

 illa mihi sedes, illic mea carpitur aetas: 35 huc una ex multis capsula me sequitur.

 quod cum ita sit, nolim statuas nos mente maligna

 id facere aut animo non satis ingenuo,

 quod tibi non utriusque petenti copia posta est:

 

        ultro ego deferrem, copia siqua foret.                40

                            *

    

   

 

 Non possum reticere, deae, qua me Allius in re

 iuuerit aut quantis iuuerit officiis,

 ne fugiens saeclis obliuiscentibus aetas

 illius hoc caeca nocte tegat studium:

 sed dicam uobis, uos porro dicite multis 45 milibus et facite haec carta loquatur anus.

 . . . . . . . .

 notescatque magis mortuus atque magis,

 nec tenuem texens sublimis aranea telam

 in deserto Alli nomine opus faciat. 50 nam, mihi quam dederit duplex Amathusia curam,

 scitis, et in quo me corruerit genere,

 cum tantum arderem quantum Trinacria rupes

 lymphaque in Oetaeis Malia Thermopylis,

 maesta neque assiduo tabescere pupula fletu 55 cessaret tristique imbre madere genae.

 qualis in aerei perlucens uertice montis

 riuus muscoso prosilit e lapide,

 qui cum de prona praeceps est ualle uolutus,

 per medium densi transit iter populi, 60 dulce uiatori lasso in sudore leuamen,

 cum grauis exustos aestus hiulcat agros:

 hic, uelut in nigro iactatis turbine nautis

 lenius aspirans aura secunda uenit

 iam prece Pollucis, iam Castoris implorata, 65 tale fuit nobis Allius auxilium.

 is clausum lato patefecit limite campum,

 isque domum nobis isque dedit dominam,

 ad quam communes exerceremus amores.

 quo mea se molli candida diua pede 70 intulit et trito fulgentem in limine plantam

 innixsa arguta constituit solea.

 coniugis ut quondam flagrans aduenit amore

 Protesilaeam Laudamia domum

 inceptam frustra, nondum cum sanguine sacro 75 hostia caelestis pacificasset heros.

 nil mihi tam ualde placeat, Ramnusia uirgo,

 quod temere inuitis suscipiatur heris.

 quam ieiuna pium desideret ara cruorem,

 docta est amisso Laudamia uiro, 80 coniugis ante coacta noui dimittere collum,

 quam ueniens una atque altera rursus hiems

 noctibus in longis auidum saturasset amorem,

 posset ut abrupto uiuere coniugio,

 quod scibant Parcae non longo tempore abisse, 85 si miles muros isset ad Iliacos.

 nam tum Helenae raptu primores Argiuorum

 coeperat ad sese Troia ciere uiros,

 Troia (nefas) commune sepulcrum Asiae Europaeque,

 Troia uirum et uirtutum omnium acerba cinis, 90 qualiter et nostro letum miserabile fratri

 attulit. ei misero frater adempte mihi,

 ei misero fratri iucundum lumen ademptum,

 tecum una tota est nostra sepulta domus,

 omnia tecum una perierunt gaudia nostra, 95 quae tuus in uita dulcis alebat amor.

 quem nunc tam longe non inter nota sepulcra

 nec prope cognatos compositum cineris,

 sed Troia obscena, Troia infelice sepultum

 detinet extremo terra aliena solo. 100 ad quam tum properans fertur simul undique pubes

 Graeca penetralis deseruisse focos,

 ne Paris abducta gauisus libera moecha

 otia pacato degeret in thalamo.

 quo tibi tum casu, pulcerrima Laudamia, 105 ereptum est uita dulcius atque anima

 coniugium: tanto te absorbens uertice amoris

 aestus in abruptum detulerat barathrum,

 quale ferunt Grai Pheneum prope Cylleneum

 siccare emulsa pingue palude solum, 110 quod quondam caesis montis fodisse medullis

 audit falsiparens Amphitryoniades,

 tempore quo certa Stymphalia monstra sagitta

 perculit imperio deterioris heri,

 pluribus ut caeli tereretur ianua diuis, 115 Hebe nec longa uirginitate foret.

 sed tuus altus amor barathro fuit altior illo,

 qui actutum domitum ferre iugum docuit.

 nam neque tam carum confecto aetate parenti

 una caput seri nata nepotis alit, 120 qui cum diuitiis uix tandem inuentus auitis

 nomen testatas intulit in tabulas,

 impia derisi gentilis gaudia tollens,

 suscitat a cano uolturium capiti:

 nec tantum niueo gauisa est ulla columbo 125 compar, quae multo dicitur improbius

 oscula mordenti semper decerpere rostro,

 quam cum praecipue multiuola est mulier.

 sed tu horum magnos uicisti sola furores,

 ut semel es flauo conciliata uiro. 130 aut nihil aut paulo cui tum concedere digna

 lux mea se nostrum contulit in gremium,

 quam circumcursans hinc illinc saepe Cupido

 fulgebat crocina candidus in tunica.

 quae tamen etsi uno non est contenta Catullo, 135 rara uerecundae furta feremus herae,

 ne nimium simus stultorum more molesti.

 saepe etiam Iuno, maxima caelicolum,

 coniugis in culpa flagrantem contudit iram,

 noscens omniuoli plurima facta Iouis. 140 at, quia nec diuis homines componier aequum est,

 . . . . . . . .

 . . . . . . . .

 ingratum tremuli tolle parentis onus.

 nec tamen illa mihi dexstra deducta paterna

 fraglantem Assyrio uenit odore domum,

 sed furtiua dedit mira munuscula nocte, 145 ipsius ex ipso dempta uiri gremio.

 quare illud satis est, si nobis is datur unis

 quem lapide illa diem candidiore notat.

 hoc tibi, quod potui, confectum carmine munus

 pro multis, Alli, redditur officiis, 150 ne uestrum scabra tangat rubigine nomen

 haec atque illa dies atque alia atque alia.

 huc addent diui quam plurima, quae Themis olim

 antiquis solita est munera ferre piis.

 seitis felices et tu simul et tua uita, 155 et domus in qua olim lusimus et domina,

 et qui principio nobis [+]terram dedit aufert[+],

 a quo sunt primo omnia nata bona,

 et longe ante omnes mihi quae me carior ipso est,

 lux mea, qua uiua uiuere dulce mihi est. 160

 LXIX

 Noli admirari, quare tibi femina nulla,

 Rufe, uelit tenerum supposuisse femur,

 non si illam rarae labefactes munere uestis

 aut perluciduli deliciis lapidis.

 laedit te quaedam mala fabula, qua tibi fertur 5 ualle sub alarum trux habitare caper.

 hunc metuunt omnes: neque mirum: nam mala ualde est

 bestia, nec quicum bella puella cubet.

 quare aut crudelem nasorum interfice pestem,

 aut admirari desine cur fugiunt. 10

 LXX

 Nulli se dicit mulier mea nubere malle

 quam mihi, non si se Iuppiter ipse petat.

 dicit: sed mulier cupido quod dicit amanti,

 in uento et rapida scribere oportet aqua.

 LXXI

 Si quoi, Virro, bono sacer introsum obstitit hircus,

 aut si quam merito tarda podagra secat,

 aemulus iste tuus, qui uestrum exercet amorem,

 mirifice est a te nactus utrumque malum.

 nam quotiens futuit, totiens ulciscitur ambos: 5 illam affligit odore, ipse perit podagra.

 LXXII

 Dicebas quondam solum te nosse Catullum,

 Lesbia, nec prae me uelle tenere Iouem.

 dilexi tum te non tantum ut uulgus amicam,

 sed pater ut natos diligit et generos.

 nunc te cognoui: quare etsi impensius uror, 5 multo mei tamen es uilior et leuior.

 qui potis est? inquis. Quod amantem iniuria talis

 cogit amare magis, sed bene uelle minus.

 LXXIII

 Desine de quoquam quisquam bene uelle mereri,

 aut aliquem fieri posse putare pium.

 omnia sunt ingrata, nihil fecisse benigne

 prodest, immo etiam taedet obestque magis;

 ut mihi, quem nemo grauius nec acerbius urget, 5 quam modo qui me unum atque unicum amicum habuit.

 LXXIV

 Gellius audierat patruum obiurgare solere,

 siquis delicias diceret aut faceret.

 hoc ne ipsi accideret, patrui perdepsuit ipsam

 uxorem et patruum reddidit Harpocratem.

 quod uoluit fecit: nam, quamuis irrumet ipsum 5 nunc patruum, uerbum non faciet patruus.

 LXXV

 Huc est mens deducta tua, mea Lesbia, culpa,

 atque ita se officio perdidit ipsa suo,

 ut iam nec bene uelle queat tibi, si optima fias,

 nec desistere amare, omnia si facias.

 LXXVI

 Siqua recordanti benefacta priora uoluptas

 est homini, cum se cogitat esse pium,

 nec sanctam uiolasse fidem, nec foedere in ullo

 diuum ad fallendos numine abusum homines,

 multa parata manent in longa aetate, Catulle, 5 ex hoc ingrato gaudia amore tibi.

 nam quaecumque homines bene cuiquam aut dicere possunt

 aut facere, haec a te dictaque factaque sunt.

 omnia quae ingratae perierunt credita menti.

 quare iam te cur amplius excrucies? 10 quin tu animo offirmas atque istinc te ipse reducis,

 et dis inuitis desinis esse miser?

 difficile est longum subito deponere amorem.

 difficile est, uerum hoc qua lubet efficias:

 una salus haec est, hoc est tibi peruincendum, 15 hoc facias, siue id non pote siue pote.

 

 di, si uestrum est misereri, aut si quibus umquam extremam iam ipsa in morte tulistis opem, me miserum aspicite et, si uitam puriter egi, eripite hanc pestem perniciemque mihi, 20 sei mihi surrepens imos ut torpor in artus expulit ex omni pectore laetitias. non iam illud quaero, contra ut me diligat illa, aut, quod non potis est, esse pudica uelit: ipse ualere opto et taetram hunc deponere morbum. 25

 

 di, reddite mi hoc pro pietate mea.

 

 

 

 LXXVII

 Rufe mihi frustra ac nequiquam credite amice

 (frustra? immo magno cum pretio atque malo),

 sicine subrepsti mei, atque intestina perurens

 ei misero eripuisti omnia nostra bona?

 eripuisti, heu heu nostrae crudele uenenum 5 uitae, heu heu nostrae pestis amicitiae.

 sed nunc id doleo, quod purae pura puellae

 suauia comminxit spurca saliua tua.

 uerum id non impune feres: nam te omnia saecla

 noscent, et qui sis fama loquetur anus. 10

 LXXVIII

 Gallus habet fratres, quorum est lepidissima coniunx

 alterius, lepidus filius alterius.

 Gallus homo est bellus: nam dulces iungit amores,

 cum puero ut bello bella puella cubet.

 Gallus homo est stultus, nec se uidet esse maritum, 5 qui patruus patrui monstret adulterium.

 LXXIX

 Lesbius est pulcer. quid ni? quem Lesbia malit

 quam te cum tota gente, Catulle, tua.

 sed tamen hic pulcer uendat cum gente Catullum,

 si tria natorum suauia reppererit.

 LXXX

 Quid dicam, Gelli, quare rosea ista labella

 hiberna fiant candidiora niue,

 mane domo cum exis et cum te octaua quiete

 e molli longo suscitat hora die?

 nescio quid certe est: an uere fama susurrat 5 grandia te medii tenta uorare uiri?

 sic certe est: clamant Victoris rupta miselli

 ilia, et emulso labra notata sero.

 LXXXI

 Nemone in tanto potuit populo esse, Iuuenti,

 bellus homo, quem tu diligere inciperes,

 praeterquam iste tuus moribunda ab sede Pisauri

 hospes inaurata pallidior statua,

 qui tibi nunc cordi est, quem tu praeponere nobis 5 audes, et nescis quod facinus facias?

 LXXXII

 Quinti, si tibi uis oculos debere Catullum

 aut aliud si quid carius est oculis,

 eripere ei noli, multo quod carius illi

 est oculis seu quid carius est oculis.

 LXXXIII

 Lesbia mi praesente uiro mala plurima dicit:

 haec illi fatuo maxima laetitia est.

 mule, nihil sentis: si nostri oblita taceret,

 sana esset: nunc quod gannit et obloquitur,

 non solum meminit, sed, quae multo acrior est res, 5 irata est: hoc est, uritur et loquitur.

 LXXXIV

 Chommoda dicebat, si quando commoda uellet

 dicere, et insidias Arrius hinsidias,

 et tum mirifice sperabat se esse locutum,

 cum quantum poterat dixerat hinsidias.

 credo, sic mater, sic Liber auunculus eius, 5 sic maternus auus dixerat atque auia.

 hoc misso in Syriam requierant omnibus aures:

 audibant eadem haec leniter et leuiter,

 nec sibi postilla metuebant talia uerba,

 cum subito affertur nuntius horribilis, 10 Ionios fluctus, postquam illuc Arrius isset,

 iam non Ionios esse, sed Hionios.

 LXXXV

 Odi et amo: quare id faciam, fortasse requiris.

 nescio, sed fieri sentio et excrucior.

 LXXXVI

 Quintia formosa est multis, mihi candida, longa,

 recta est: haec ego sic singula confiteor.

 totum illud formosa nego: nam nulla uenustas,

 nulla in tam magno est corpore mica salis.

 Lesbia formosa est, quae cum pulcerrima tota est, 5 tum omnibus una omnis surripuit Veneres.

 LXXXVII

 Nulla potest mulier tantum se dicere amatam

 uere, quantum a me Lesbia amata mea es.

 nulla fides nullo fuit umquam in foedere tanta,

 quanta in amore tuo ex parte reperta mea est.

 LXXXVIII

 Quid facit is, Gelli, qui cum matre atque sorore

 prurit et abiectis peruigilat tunicis?

 quid facit is, patruum qui non sinit esse maritum?

 ecquid scis quantum suscipiat sceleris?

 suscipit, o Gelli, quantum non ultima Tethys 5 nec genitor Nympharum abluit Oceanus:

 nam nihil est quicquam sceleris, quo prodeat ultra,

 non si demisso se ipse uoret capite.

 LXXXIX

 Gellius est tenuis: quid ni? cui tam bona mater

 tamque ualens uiuat tamque uenusta soror

 tamque bonus patruus tamque omnia plena puellis

 cognatis, quare is desinat esse macer?

 qui ut nihil attingat, nisi quod fas tangere non est, 5 quantumuis quare sit macer inuenies.

 XC

 Nascatur Magus ex Gelli matrisque nefando

 coniugio et discat Persicum aruspicium:

 nam magus ex matre et nato gignatur oportet,

 si uera est Persarum impia religio,

 natus ut accepto ueneretur carmine diuos 5 omentum in flamma pingue liquefaciens.

 XCI

 Non ideo, Gelli, sperabam te mihi fidum

 in misero hoc nostro, hoc perdito amore fore,

 quod te cognossem bene constantemue putarem

 aut posse a turpi mentem inhibere probro;

 sed neque quod matrem nec germanam esse uidebam 5 hanc tibi, cuius me magnus edebat amor.

 et quamuis tecum multo coniungerer usu,

 non satis id causae credideram esse tibi.

 tu satis id duxti: tantum tibi gaudium in omni

 culpa est, in quacumque est aliquid sceleris. 10

 XCII

 Lesbia mi dicit semper male nec tacet umquam

 de me: Lesbia me dispeream nisi amat.

 quo signo? quia sunt totidem mea: deprecor illam

 assidue, uerum dispeream nisi amo.

 XCIII

 Nil nimium studeo, Caesar, tibi uelle placere,

 nec scire utrum sis albus an ater homo.

 XCIV

 Mentula moechatur. moechatur mentula certe.

 hoc est quod dicunt, ipsa olera olla legit.

 XCV

 Zmyrna mei Cinnae nonam post denique messem

 quam coepta est nonamque edita post hiemem,

 milia cum interea quingenta Hortensius uno

 . . . . . . . .

 Zmyrna cauas Satrachi penitus mittetur ad undas, 5 Zmyrnam cana diu saecula peruoluent.

 at Volusi annales Paduam morientur ad ipsam

 et laxas scombris saepe dabunt tunicas.

 parua mei mihi sint cordi monimenta...,

 at populus tumido gaudeat Antimacho. 10

 XCVI

 Si quicquam mutis gratum acceptumue sepulcris

 accidere a nostro, Calue, dolore potest,

 quo desiderio ueteres renouamus amores

 atque olim missas flemus amicitias,

 certe non tanto mors immatura dolorei'st 5 Quintiliae, quantum gaudet amore tuo.

 XCVII

 Non (ita me di ament) quicquam referre putaui,

 utrumne os an culum olfacerem Aemilio.

 nilo mundius hoc, niloque immundius illud,

 uerum etiam culus mundior et melior:

 nam sine dentibus hic: dentis os sesquipedalis, 5 gingiuas uero ploxeni habet ueteris,

 praeterea rictum qualem diffissus in aestu

 meientis mulae cunnus habere solet.

 hic futuit multas et se facit esse uenustum,

 et non pistrino traditur atque asino? 10 quem siqua attingit, non illam posse putemus

 aegroti culum lingere carnificis?

 XCVIII

 In te, si in quemquam, dici pote, putide Victi,

 id quod uerbosis dicitur et fatuis.

 ista cum lingua, si usus ueniat tibi, possis

 culos et crepidas lingere carpatinas.

 si nos omnino uis omnes perdere, Victi, 5 hiscas: omnino quod cupis efficies.

 XCIX

 Surripui tibi, dum ludis, mellite Iuuenti,

 suauiolum dulci dulcius ambrosia.

 uerum id non impune tuli: namque amplius horam

 suffixum in summa me memini esse cruce,

 dum tibi me purgo nec possum fletibus ullis 5 tantillum uestrae demere saeuitiae.

 nam simul id factum est, multis diluta labella

 guttis abstersisti omnibus articulis,

 ne quicquam nostro contractum ex ore maneret,

 tamquam commictae spurca saliua lupae. 10 praeterea infestum misero me tradere amori

 non cessasti omnique excruciare modo,

 ut mi ex ambrosia mutatum iam foret illud

 suauiolum tristi tristius elleboro.

 quam quoniam poenam misero proponis amori, 15 numquam iam posthac basia surripiam.

 C

 Caelius Aufilenum et Quintius Aufilenam

 flos Veronensum depereunt iuuenum,

 hic fratrem, ille sororem. hoc est, quod dicitur, illud

 fraternum uere dulce sodalicium.

 qui faueam potius? Caeli, tibi: nam tua nobis 5 perfecta [+]exigitur[+] unica amicitia,

 cum uesana meas torreret flamma medullas.

 sis felix, Caeli, sis in amore potens.

 CI

 Multas per gentes et multa per aequora uectus

 aduenio has miseras, frater, ad inferias,

 ut te postremo donarem munere mortis

 et mutam nequiquam alloquerer cinerem.

 quandoquidem fortuna mihi tete abstulit ipsum, 5 heu miser indigne frater adempte mihi,

 nunc tamen interea haec prisco quae more parentum

 tradita sunt tristi munere ad inferias,

 accipe fraterno multum manantia fletu.

 atque in perpetuum, frater, aue atque uale. 10

 CII

 Si quicquam tacito commissum est fido ab amico,

 cuius sit penitus nota fides animi,

 meque esse inuenies illorum iure sacratum,

 Corneli, et factum me esse puta Harpocratem.

 CIII

 Aut sodes mihi redde decem sestertia, Silo,

 deinde esto quamuis saeuus et indomitus:

 aut, si te numi delectant, desine quaeso

 leno esse atque idem saeuus et indomitus.

 CIV

 Credis me potuisse meae maledicere uitae,

 ambobus mihi quae carior est oculis?

 non potui, nec, si possem, tam perdite amarem:

 sed tu cum Tappone omnia monstra facis.

 CV

 Mentula conatur Pipleium scandere montem:

 Musae furcillis praecipitem eiciunt.

 CVI

 Cum puero bello praeconem qui uidet isse,

 quid credat, nisi se uendere discupere?

 CVII

 Si quoi quid cupido optantique optigit umquam

 insperanti, hoc est gratum animo proprie.

 quare hoc est gratum [+]nobis quoque[+] carius auro

 quod te restituis, Lesbia, mi cupido.

 restituis cupido atque insperanti, ipsa refers te 5 nobis. o lucem candidiore nota!

 quis me uno uiuit felicior, aut magis ab dis

 optandum in uita dicere quis poterit?

 CVIII

 Si, Comini, arbitrio populi tua cana senectus

 spurcata impuris moribus intereat,

 non equidem dubito quin primum inimica bonorum

 lingua excerpta auido sit data uulturio,

 effossos oculos uoret atro gutture coruus, 5 intestina canes, cetera membra lupi.

 CIX

 Iucundum, mea uita, mihi proponis amorem

 hunc nostrum inter nos perpetuumque fore.

 di magni, facite ut uere promittere possit,

 atque id sincere dicat et ex animo,

 ut liceat nobis tota perducere uita 5 aeternum hoc sanctae foedus amicitiae.

 CX

 Aufilena, bonae semper laudantur amicae:

 accipiunt pretium, quae facere instituunt.

 tu, quod promisti, mihi quod mentita inimica es,

 quod nec das nec fers, saepe facis facinus.

 aut facere ingenuae est, aut non promisse pudicae, 5 Aufilena, fuit: sed data corripere

 fraudando effectis, plus quam meretricis auarae,

 quae sese toto corpore prostituit.

 CXI

 Aufilena, uiro contentam uiuere solo,

 nuptarum laus ex laudibus eximiis:

 sed cuiuis quamuis potius succumbere par est,

 quam matrem fratres ex patruo...

 CXII

 Multus homo es, Naso, neque tecum multus homo qui

 descendit: Naso, multus es et pathicus.

 CXIII

 Consule Pompeio primum duo, Cinna, solebant

 Maeciliam: facto consule nunc iterum

 manserunt duo, sed creuerunt milia in unum

 singula. fecundum semen adulterio.

 CXIV

 Firmanus saltu non falso Mentula diues

 fertur, qui tot res in se habet egregias,

 aucupium omne genus, piscis prata arua ferasque.

 nequiquam: fructus sumptibus exsuperat.

 quare concedo sit diues, dum omnia desint. 5 saltum laudemus, dum [+]modo[+] ipse egeat.

 CXV

 Mentula habet instar triginta iugera prati,

 quadraginta arui: cetera sunt maria.

 cur non diuitiis Croesum superare potis sit,

 uno qui in saltu totmoda possideat,

 prata arua ingentes siluas saltusque paludesque 5 usque ad Hyperboreos et mare ad Oceanum?

 omnia magna haec sunt, tamen ipsest maximus ultro,

 non homo, sed uero mentula magna minax.

 CXVI

 Saepe tibi studioso animo uenante requirens

 carmina uti possem mittere Battiadae,

 qui te lenirem nobis, neu conarere

 telis infestum mittere in usque caput,

 hunc uideo mihi nunc frustra sumptum esse laborem, 5 Gelli, nec nostras hic ualuisse preces.

 contra nos tela ista tua euitamus amictei:

 at fixus nostris tu dabi supplicium.

 INDEX NOMINVM

 Achilles LXIV 338.

 Achiui LXIV 366.

 Acme XLV.

 Adoneus XXIX 8.

 Aeetaeus LXIV 3.

 Aegeus LXIV 213.

 Aegyptus LXVI 36.

 Aemilius XCVII 2.

 Aethiops LXVI 52.

 Africus LXI 199.

 Aganippe LXI 30.

 Alfenus XXX 1.

 Allius LXVIII 41, 50, 150.

 Alpes XI 9.

 Amadryades LXI 23.

 Amastris IV 13.

 Amathus XXXVI 14.

 Amathusia LXVIII 51.

 Ameana XLI 1.

 Amphitrite LXIV 11.

 Amphitryoniades LXVIII 112.

 Ancon XXXVI 13.

 Androgeoneus LXIV 77.

 Antimachus XCV 10.

 Antius XLIV 11.

 Aonius LXI 28.

 Apheliotes XXVI 3.

 Aquinus XIV 18.

 Arabes XI 5.

 Argiuus LXIV 4.

 Argiui LXVIII 87.

 Ariadna LXIV 54, 253.

 Ariadneus LXVI 60.

 Arrius LXXXIV 2, 11.

 Arsinoe LXVI 54.

 Asius LXI 22.

 Asia XLVI 6. LXVI 36. LXVIII 89.

 Assyrius LXVI 12. LXVIII 144.

 Athenae LXIV 81.

 Athos LXVI 46.

 Attis LXIII.

 Aufilena C, CX, CXI.

 Aufilenus C.

 Aurora LXIV 271.

 Aurunculeia LXI 82.

 Auster XXVI 1.

 Balbus LXVII 3.

 Battus VII 6.

 Battiades LXV 16. CXVI 2.

 Beroniceus LXVI 8.

 Bithynia X 7.

 Bithynus XXXI 5.

 Bootes LXVI 67.

 Britannia XXIX 4, 20. XLV 22.

 Britanni XI 11.

 Brixia LXVII 34.

 Caecilius XXXV 2, 18. LXVII 9.

 Caelius C 1.

 Caesar XI 10. LVII 2. XCIII 1.

 Caesius XIV 18.

 Callisto LXVI 66.

 Caluus XIV 2. LIII 3. XCVI 2.

 Camerius LV.

 Campus minor LV 3.

 Canopius LXVI 58.

 Carybdis LXIV 156.

 Castor IV 26. LXVIII 65.

 Cato LVI 1.

 Cecropia LXIV 79, 83, 172.

 Celtiber XXXIX 17.

 Celtiberia XXXVII 18. XXXIX 17.

 Ceres LXIII 36.

 Chalybes LXVI 48.

 Chineus LXVII 32.

 Chiron LXIV 279.

 Cinna X 30. XCV 1. CXIII 1.

 Circus LV 4.

 Cnidus XXXVI 13.

 Colonia XVII 1.

 Cominius CVIII 1.

 Comum XXXV 4. [Fragm. XIV.]

 Conon LXVI 7.

 Cornelius I 3. LXVII 35. CII 4.

 Cornificius XXXVIII 1.

 Crannon LXIV 36.

 Creta LXIV 82, 174.

 Cretes LV 15.

 Croesus CXV 3.

 Cupidines III 1. XIII 12.

 Cupido XXXVI 3.

 Cybele LXIII.

 Cybelle LXIII.

 Cyclades IV 7.

 Cylleneus LXVIII 109.

 Cyrenae VII 4.

 Cytorius IV 11.

 Cytorus IV 13.

 Dardanius LXIV 367.

 Delius XXXIV 7.

 Delphi LXIV 392.

 Dia LXIV 52, 121.

 Diana XXXIV 3.

 Dindymene LXIII 13.

 Dindymus XXXV 14. LXIII 91.

 Dione LVI 6.

 Dorus LXIV 287.

 Durrachium XXXVI 15.

 Emathia LXIV 324.

 Erechtheus LXIV 229.

 Erechthe:us LXIV 211. [e: longa]

 Erycina LXIV 72.

 Eumenides LXIV 193.

 Europa LXVIII 89.

 Eurotas LXIV 89.

 Fabullus XII, XIII, XXVIII, XLVII.

 Falernum XXVII 1.

 Fauonius XXVI 2. LXIV 282.

 Firmanus CXIV 1.

 Formianus XLI 4. XLIII 5. LVII 4.

 Fufficius LIV 5.

 Furius XI, XVI, XXIII, XXVI.

 Gaius X 30.

 Gallia XXIX 3, 20.

 Gallicanus XLII 9.

 Gallicus XI 11.

 Gallus LXXVIII.

 Gellius LXXIV, LXXXVIII, LXXXIX, XC, XCI, CXVI.

 Gnosius LXIV 172.

 Golgi XXXVI 14. LXIV 96.

 Gortynius LXIV 75.

 Graecus LXVIII 102.

 Grai LXVIII 109.

 Graius LXVI 58.

 Harpocrates LXXIV 4.

 Hebe LXVIII 116.

 Helena LXVIII 87.

 Heliconius LXI 1.

 Hellespontius Fr. II 4.

 Hellespontus LXIV 358.

 Hesperus LXII 20, 32. LXIV 329.

 Hiberus XII 14. XXIX 19. XXXVII 20. LXIV 227.

 Hymenaeus LXI, LXII, LXVI 11.

 Hyrcani XI 5.

 Iacchus LXIV 251.

 Ida LXIII 30.

 Idalium XXXVI 12. LXIV 96.

 Idomeneus LXIV 178.

 Iliacus LXVIII 86.

 Ionius LXXXIV 11, 12.

 Ipsithilla XXXII 1.

 Irus LXIV 300.

 Ismarius LXVI 59.

 Italus I 5.

 Itonus LXIV 228.

 Itylus LXV 14.

 Iuuentius XXIV 1. XLVIII 1. LXXXI 1. XCIX 1.

 Labyrintheus LXIV 114.

 Lampsacus [Fragm. II 2.]

 Lanuinus XXXIX 12.

 Larius [Fragm. XIV.]

 Larius (adiect.) XXXV 4.

 Latmius LXVI 5.

 Latonius XXXIV 5.

 Laudamia LXVIII 74, 80, 105.

 Leo LXVI 65.

 Lesbia _passim_.

 Lesbius LXXIX 1.

 Lethaeus LXV 5.

 Liber LXIV 390, 402. LXXXIV 5.

 Libo LIV 3.

 Libya XLV 6.

 Libyssa VII 3.

 Libystinus LX 1.

 Licinius L 1, 8.

 Ligur XVII 19.

 Locris LXVI 54.

 Lucina XXXIV 13.

 Luna XXXIV 16.

 Lycaonius LXVI 66.

 Lydius XXXI 13.

 Maecilia CXIII 2.

 Maenades LXIII 23.

 Maenas LXIII 69.

 Magus XC 1, 3.

 Malius (adiect.) LXVIII 54.

 Mallius LXI 16, 215. LXVIII 11, 30, 66.

 Mamurra XXIX 3. LVII 2.

 Marcus XLIX 2.

 Mauors LXIV 394.

 Medi LXVI 45.

 Memmius XXVIII 9.

 Memnon LXVI 52.

 Menenius LIX 2.

 Mentula XCIV 1. CV 1. CXIV 1. CXV 1, 8.

 Midas XXIV 4.

 Minois LXIV 60, 247.

 Minos LXIV 85.

 Minotaurus LXIV 79.

 Musae LXV 3. LXVIII 7, 10. CV 2.

 Naso CXII.

 Neptunine LXIV 28.

 Neptunius LXIV 367.

 Neptunus XXXI 3. LXIV 2, 367.

 Nicaea XLVI 5.

 Noctifer LXII 7.

 Nonius LII 2.

 Nympha LXI 29.

 Nymphae LXIV 17.

 Oarion LXVI 94.

 Occidens XXIX 12.

 Oceanus LXI 85. LXIV 30. LXXXVIII 6.

 Oceanus (adiect.) CXV 6.

 Oetaeus LXII 7. LXVIII 54.

 Olympus LXII 1.

 Orcus III 14.

 Ortalus LXV 2, 15.

 Otho LIV 1.

 Padua XCV 7.

 Paris LXVIII 103.

 Parnasus LXIV 390.

 Parthi XI 6.

 Pasithea LXIII 43.

 Pegaseus LV 16.

 Peleus LXIV 19, 21, 26, 301, 336, 382.

 Peliacus LXIV 1.

 Pelops LXIV 346.

 Penates IX 3.

 Penelopeus LXI 223.

 Perseus LV 17.

 Persicus XC 2.

 Phaethon LXIV 291.

 Pharsalia LXIV 37.

 Pharsalius LXIV 37.

 Phasis LXIV 3.

 Pheneus LXVIII 109.

 Phoebus LXIV 299.

 Phrygia LXIII 71.

 Phrygius XLVI 4. LXI 18. LXIII 2, 20.

 Phryx LXIII 22.

 Phthioticus LXIV 35.

 Pipleius CV 1.

 Piraeus LXIV 74.

 Pisaurum LXXXI 3.

 Piso XXVIII 1. XLVII 2.

 Pollio XII 6.

 Pollux LXVIII 65.

 Polyxenius LXIV 368.

 Pompeius CXIII 1.

 Ponticus IV 13. XXIX 18.

 Porcius XLVII 1.

 Postumia XXVII 3.

 Postumius LXVII 35.

 Priapus Fragm. II 1, 2.

 Prometheus LXIV 294.

 Propontis IV 9.

 Protesilaeus LXVIII 74.

 Prouincia XLIII 6.

 Quintia LXXXVI 1.

 Quintilia XCVI 6.

 Quintius LXXXII 1. C 1.

 Ramnusius LXIV 395. LXVI 71. LXVIII 77.

 Rauidus XL 1.

 Remus XXVIII 15. LVIII 5.

 Rhenus XI 11.

 Rhesus LV 18.

 Rhodus IV 8.

 Rhoeteus LXV 7.

 Romulus XXVIII, 15. XXIX 5, 9. XXXIV 22. XLIX 1.

 Rufa LIX 1.

 Rufulus LIX 1.

 Rufus LXIX 2.

 Sabinus XLIV 1, 4, 5.

 Salisubsalus XVII 6.

 Sapphicus XXXV 16.

 Sarapis X 26.

 Satrachus XCV 5.

 Saturnalia XIV 15.

 Satyri LXIV 252.

 Scamander LXIV 357.

 Scylla LX 2. LXIV 156.

 Scyros LXIV 35.

 Septimillus XLV 13.

 Septimios XLV 1, 21, 23.

 Sestianus XLIV 10.

 Sestius XLIV 19, 20.

 Sileni LXIV 252.

 Silo CIII 1.

 Simonideus XXXVIII 8.

 Sirmio XXXI 1, 12.

 Socration XLVII 1.

 Stymphalius LXVIII 113.

 Suffenus XIV 19. XXII 1, 10, 19.

 Sulla XIV 9.

 Syria XLV 22. LXXXIV 7.

 Syrius VI 8.

 Syrtis LXIV 156.

 Tagus XXIX 19.

 Talasius LXI 127.

 Taurus LXIV 105.

 Telemachus LXI 222.

 Tempe LXIV 35, 285, 286.

 Tethys LXIV 29. LXVI 70. LXXXVIII 5.

 Teucrus LXIV 344.

 Thallus XXV 1, 4.

 Themis LXVIII 153.

 Thermopylae LXVIII 54.

 Theseus LXIV 53, 81, 102, 110, 120, 133, 200, 207, 245, 247. Thessalia LXIV 26, 33.

 Thessalus LXIV 267, 280.

 Thetis LXIV 19, 20, 21, 28, 302, 336.

 Thia LXVI 44.

 Thracia IV 8.

 Thyades LXIV 391.

 Thyni XXV 7.

 Thynia XXXI 5.

 Thyonianus XXVII 7.

 Tiburs XXXIX 10. XLIV 1, 2, 5.

 Torquatus LXI 209.

 Trinacrius LXVIII 53.

 Trito LXIV 395.

 Triuia XXXIV 15. LXVI 5.

 Troia LXVIII 88, 89, 90, 99.

 Troicus LXIV 345.

 Troiugenae LXIV 355.

 Troius LXV 7.

 Tyrius LXI 165.

 Varus X 1. XXV 1.

 Vatinianus XIV 3. LIII 2.

 Vatinius LII 3.

 Veneres III 1. XIII 12.

 Veraniolus XII 17. XLVIII 3.

 Veranius IX 1. XII 16. XXVIII 3.

 Verona XXXV 3. LXVII 34. LXVIII 27.

 Veronensis C 2.

 Vesper LXII 1.

 Victius XCVIII 1, 5.

 Virro LXXI 1.

 Vmber XXXIX 11.

 Volusius XXXVI 1, 20. XCV 7.

 Vrania LXI 2.

 Vrii XXXVI 12.

 Zephyritis LXVI 57.

 Zephyrus XLVI 3. LXIV 270.

 Zmyrna XC 1, 4, 6.

 

 

 

 Errata

 _Raris locis littera "v" pro "u" scripta tacite mutata est._

 Carmina XVIII, XIX, XX absunt

 Index

 Fabullus XII, XIII, XXVIII, XLVII. [XXVIII 47]

 Fufficius LIV 5 [Sufficius LIV 11: _uide_ carmen LIV]

 End of the Project Gutenberg EBook of Catulli Carmina, by

 C. Valerius Catullus and Robinson Ellis

 DE GRAECORUM MEDICIS PUBLICIS

 Dissertatio Inauguralis quam ad Summos in Philosophia Honores Rite Impetrandos Consensu et Auctoriate Amplissimi Philosophorum Ordinis in Alma Litterarum Universitate Friderica Guilelma Berolinensi

 scripsit

 RUDOLFUS POHL

 Berolinensis

 Promotio Sollemnis Habebitur Die XXIV. M. Junii MCMV

 

 De opusculo retulerunt Udalricus de Wilamowitz-Moellendorff Hermannus Diels.

 Berolini Typis expressit Georgius Reimer MCMV.

 

 FRIDERICO HILLERO DE GAERTRINGEN UDALRICO DE WILAMOWITZ-MOELLENDORFF

 SACRUM

 

 CONSPECTUS CAPITUM.

 pag. Cap. I. Quibus temporibus medici publici inter Graecos inveniantur 8 1. de medicis publicis vetustissimis 8 2. de Asclepiadis et Aesculapiis 10 3. de medicis publicis a saeculo quinto usque ad principatus tempora prima 16 4. de medicis publicis aevi Romani sive de archiatris 23

 Cap. II. De ratione et consuetudine medicorum publicorum 45 1. de vocabulis usurpatis de medicis publicis 45 2. de ratione eligendi medicos publicos 48 3. de numero medicorum publicorum 54 4. de munere atque officio medicorum publicorum 57 5. de medicis ad certam causam a re publica et de medicis a collegiis conductis 63 6. de mercede et praemiis medicorum publicorum 67 7. de collegiis medicorum 79

 

 Libros citatos saepius ita descripsi:

 AM. = Mitteilungen des Kaiserl. archol. Instituts, Athenische Abteilung.

 Amer. Journ. = American Journal of Archaeology.

 Arch. Anz. vid. Jahrb. d. I.

 BCH. = Bulletin de Correspondance Hellnique.

 BGU. = gyptische Urkunden aus den Kgl. Museen zu Berlin, Griechische Urkunden.

 CIG. = Corpus Inscriptionum Graecarum.

 CIL. = Corpus Inscriptionum Latinarum.

 Ditt. = Sylloge Inscriptionum Graecarum ed. Guilelmus Dittenberger.

 Ditt. Suppl. = Orientis Graeci inscriptiones selectae. Supplementum sylloges inscr. Graec. ed. Wilhelmus Dittenberger.

 EG. vid. Kaibel.

 Galenus K. = Claudii Galeni opera omnia cur. C. G. Kuehn Lipsiae 1821 sqq.

 GGA. = Gttingische gelehrte Anzeigen.

 Jahrb. d. I. = Jahrbuch des Kais. Deutschen archol. Instituts. Mit dem Beiblatt Archologischer Anzeiger.

 IG. = Inscriptiones Graecae consilio et auctoritate Academiae Litterarum Regiae Borussicae editae.

 JoHSt. vel Journ. of H. St. = The Journal of Hellenic Studies, London.

 Inschr. v. Magn. = Die Inschriften von Magnesia am Maeander ed. Otto Kern.

 Inschr. v. Olymp. = Olympia, Textband V, Die Inschriften von Olympia edd. W. Dittenberger et K. Purgold.

 IvP. = Die Inschriften von Pergamon ed. Max Fraenkel.

 K. vid. Galenus.

 Kaibel EG. = Epigrammata Graeca ex lapidibus conlecta ed. Georgius Kaibel.

 Lebas vel Lebas-Foucart vel Lebas-Waddington = Voyage archologique en Grce et en Asie Mineure par Ph. Le Bas. Inscriptions grecques et latines: Tome I (Attique) par Ph. Le Bas, Tome II (Mgaride et Ploponnse etc.) par Ph. Le Bas et P. Foucart, Tome III (Asie Mineure, textes et explications) par Ph. Le Bas et W. H. Waddington.

 Littr = Oeuvres compltes d'Hippocrate, traduction nouvelle avec le texte grec par E. Littr, Paris 1839 sqq.

 Loewy = Inschriften griechischer Bildhauer ed. Emanuel Loewy.

 M. Rh. vid. Rh. M.

 Mich. = Recueil d'inscriptions grecques par Ch. Michel, Bruxelles 1900.

 +Mous. k. Bibl.+ = +Mouseion kai bibliothk ts euangeliks schols en Smurn.+

 OP. vel Oxyrh. Pap. = The Oxyrhynchus Papyri 

 Part I, II, III, IV ed. by

 B. P. Grenfell and A. S. Hunt, London 1898-1904.

 Pap. Oxyrh. vid. OP.

 PH. vel Paton-Hicks = The inscriptions of Cos by W. R. Paton and E. L. Hicks, Oxford 1891.

 REG. = Revue des tudes grecques (publie par l'association pour l'encouragement des tudes grecques), Paris.

 Rev. arch. = Revue archologique, Paris.

 Rh. M. = Rheinisches Museum fr Philologie.

 SGDI. = Sammlung griechischer Dialekt-Inschriften, herausgeg. von H. Collitz.

 

 Cum Udalrico de Wilamowitz-Moellendorff et Friderico Hillero de Gaertringen auctoribus medicorum Graecorum titulos colligere coepissem, mox intellexi tanto operi neque tempus neque spatium dissertationi inaugurali statutum neque vires meas nunc quidem satisfacere. Seposito igitur in futurum sylloges illius consilio malui de medicis Graecorum publicis agere; quod collectis plus trecentis medicorum titulis melius me facturum esse spero quam qui adhuc eandem provinciam administraverunt.

 Medicos publicos i.e. medicos, qui a re publica conducti civibus aegrotantibus gratis mederentur, apud Graecos fuisse semper notissima res erat. Quamquam in litteris antiquis non multa huius instituti testimonia sunt, quae postquam semel sunt collecta in compendiis repeti solent. Accessit larga titulorum copia, postquam primum a. 1840 Euenoris Acarnanis medici tituli (nunc IG. II 186, 187) in arce Athenarum effossi sunt; papyri nuper in Aegypto repertae alia nova addiderunt. Itaque operae pretium videtur rem denuo tractasse.[1]

 [Adnotatio 1: Inscriptionibus iam inventis hi viri docti in medicos publicos accuratius uberiusque inquisiverunt:

 "A. Vercoutre", La mdecine publique dans l'antiquit grecque, Rev. arch. 1880 (N.S. XXXIX), p. 99, 231, 309, 348 sqq., a quo quibus in rebus erratum sit demonstravit "A. Dechambre", Rev. arch. 1881 (N.S. XLI), p. 52, qui de medicina publica, ut dicunt, se ipsum profitetur disseruisse dans un journal de mdecine, quam ephemeridem non nominatam adhuc non inveni.

 "P. Girard", L'Asclpieion d'Athnes, Paris 1881 (Bibl. des coles fran., fasc. XXIII). Pars II, cap. II, 2, p. 83.

 "S. Reinach" apud Daremberg-Saglio, _Dictionnaire des antiq. grecq. et rom. s.v. Medicus_, cap. XIII (vol. III, 2, p. 1691), ubi quae de tota medicorum Graecorum conditione nota sunt, uberrime exponuntur.

 De medicis magis in universum (ut S. Reinach) commentati sunt, tamen etiam de publicis nonnulla attulerunt:

 "C. Becker", Charikles, ed. Gll III, p. 48 sqq. (_Erster Exkurs zur achten Szene: die rzte_).

 "G. Welcker", Zu den Altertmern der Heilkunde, Kleine Schriften III, P. 1-234.

 "R. Herzog", Koische Forschungen und Funde, Anhang 5: _Die rzteschule von Kos_, p. 200 sqq.

 Quos omnes infra nomine tantum citabimus.]

 

 CAPUT PRIMUM.

 QUIBUS TEMPORIBUS MEDICI PUBLICI INTER GRAECOS INVENIANTUR.

 1.

 DE MEDICIS PUBLICIS VETUSTISSIMIS.

 Tradit Herodotus (III 131) Democedem Crotoniatam medicum Calliphontis filium (c. 125), cum Aeginam venisset, anno primo omnes medicos arte sua adeo superasse, ut postero anno medicus publicus factus talentum ex aerario publico acciperet; insequenti anno Athenis minas centum, quarto denique a Polycrate Samiorum tyranno talenta duo accepisse. Ex quibus duo sunt colligenda: cum Herodotus de medicis publice conductis verba faciat tamquam de re notissima, quo tempore scripsit (circa annum 440), institutum medicorum publicorum in civitatibus Graecis solemne fuisse. Ex eis vero quae narrantur cognoscimus saeculo iam sexto exeunte medicos aere publico conduci solitos esse.

 Quae narrat Herodotus, Thuriis vel Crotone ipsa eum audivisse verisimile est. Etenim Democedes medicus erat Crotoniensis, et comprobatur mihi patrem, qui civis Cnidius fuerat, cum pontificem Aesculapii eum ibi fuisse Suidas (s.v. +Dmokds+) referat,[2] postquam Crotonem venit, ibi munus medicum ut filium esse exsecutum (cf. Krische, _Forsch. zur alten Philos. I 72; Wachtler, de Alcmaeone Crot._ 91). Sed num munus medicum, quo et pater et filius Crotone fungebantur, publicum fuerit, dici non potest.

 [Adnotatio 2: "Pontificem Aesculapii" cum fuisse credi non potest, quandoquidem hac aetate medicis nondum ullus erat usus cum Aesculapio et Aesculapiis. Hic nuntius, quem apud Herodotum nondum legis, tum demum enasci poterat, cum Aesculapia florerent et ars medica in eis orta esse putaretur. Sed conferas quae infra scripsi 2.]

 At tamen medicos publicos in Graecia Magna etiam temporibus illis fuisse aliunde comperimus. Diodorus enim e Timaeo tradit (XII 12, 4) Charondam omnes qui ante eum leges scripsissent superasse sapientia, cum ludi magistris mercedem publice dari iuberet; deinde pergit: +kai tosouton huperebaleto "tous proteron nomothetsantas dmosi misth tous nosountas tn iditn hupo iatrn therapeuesthai" ktl.+ Sed quas illo loco Diodorus tradit leges, Thuriorum sunt, qui saeculo quinto, ut saepe tum et postea fiebat, leges Charondae receperunt. Dubitandum igitur est, num vere ante Charondam ipsum, cum Catanae patriae[3] olim leges condidisset, ab aliis iam legislatoribus de medicis publicis provisum sit. Certum tantum est ab aliis iam ita factum esse, cum Thurii leges quasdam instituerent, quae tum Charondae existimabantur. Sequitur, ut saeculo quinto et fortasse iam sexto medici publici in urbibus Graecis Siciliae et Italiae instituerentur.[4]

 [Adnotatio 3: cf. praecipue Aristot. Polit. 1274a, 22 sqq.: +nomothetai d' egenonto Zaleukos te Lokrois tois epizephuriois, kai Charndas ho Katanaios tois hautou politais kai tais allais tais Chalkidikais polesi tais peri Italian kai Sikelian.+]

 [Adnotatio 4: Zaleucum primum de medicis publicis legem scripsisse atque praescripta eius Charondam in leges suas recepisse coniecerunt A. Dechambre, Rev. arch. 1881 (XLI), 52, R. Herzog, l.l. 205. Sed incertiores illae sunt res, quam ut nomen afferri possit.]

 Quae cum ita sint, ex coloniis de earum originibus coniecturam nos facere posse arbitramur. Nam est verisimile leges coloniarum non totas ex novo fictas esse, sed quae domi usu magis quam lege constituta erant, in coloniis iam legibus esse definita. Atque de Ionum usu ad ipsum Homerum licet provocare. Antinous enim Ulixe mendico in oppidum Ithacorum introducto pessime fecisse increpat Eumaeum, quod numerum hominum egentium auxisset. Qui respondet (+r+ 381 sqq.):

 +Antino', ou men kala kai esthlos en agoreueis; tis gar d xeinon kalei allothen autos epelthn allon g', ei m tn, "hoi dmioergoi easin, mantin  itra kakn  tektona dourn,  kai thespin aoidon", ho ken terpsin aeidn? "houtoi gar kltoi ge brotn ep' apeirona gaian;" ptchon d' ouk an tis kaleoi truxonta he auton ktl.+

 Quibus ex versibus discimus quo tempore facti sunt (saec. VII.?) medicos sicut vates architectos poetas (praecones adduntur +t+ 135) functos esse munere libero et ab aliis separato. Migrabant autem per urbes et considebant, ubi ut manerent invitabantur aut quo arcessebantur (vs. 386). Ibi quamquam cives non erant, in statu honorato collocati erant, atque verisimile est, cum +dmioergoi+ essent vel +ta dmosia ergazomenoi+,[5] eos a populo esse altos.

 [Adnotatio 5: cf. schol. ad Od. l.l., Eustath. 1824, 34 et 1825, 5 sqq., Suidas s.v. +dmiourgoi+ (= schol. ad Arist. Equit. 650) et +dmiourgos+.]

 2.

 DE ASCLEPIADIS ET AESCULAPIIS.

 At multi sunt qui Aesculapii in fanis medicinam usque ad Hippocratis tempora excultam esse credunt, medicos autem civiles fuisse negant ante saeculum quintum vel sextum iniens. Quibus cum ea quae scripsimus opponimus tum Homerum iterum laudamus. Apud quem nullo loco fit mentio de Aesculapii aliusve numinis sacerdotibus, qui ex officio curant aegrotos, sed medici multis locis commemorantur sive in Iliade duces medicinae periti sunt sive sunt veri medici in Iliade et maxime in Odyssea. Etenim Aesculapius et filii eius Podalirius Machaonque militibus praesunt et vulneribus atque morbis medicantur sicut alii duces (+B+ 731 sq., +D+ 193 sqq., +L+ 517 sqq., +L+ 832 sqq.--cf. infra p. 75). Nam exempli causa Achilles, qui artem medicam a Chirone edidicerat (+L+ 831 sq.), in imagine vasculi Sosiae pulcherrima (Furtw., Berl. Vasens. 2278) Patroclum curans spectatur, in Iliade ipsa Patroclus Eurypylum curat (+L+ 844 sqq.). Sed veri etiam medici in posterioribus Iliadis partibus inveniuntur.[6] Iam vero in Odyssea munus medicorum ab aliis secretum est, sed in templis Aesculapii medicos artem suam didicisse nullo verbo dicitur.

 [Adnotatio 6: +L+ 514 +itros gar anr ktl.+ +N+ 213 sq. +ton men hetairoi eneikan, ho d' itrois epiteilas ien es klisin ktl.+ +P+ 28 (+bebltai ... Diomds ... Oduseus ... d' Agamemnn ktl.+) +tous men t' itroi polupharmakoi amphipenontai, helke' akeiomenoi+. +L+ 835: +chrizonta kai auton+ (sc. +Podaleirion helkos echonta+) +amumonos itros+.]

 Uno loco medici nisi ad Aesculapium tamen ad Paeonem referuntur. Quem omnino alium veterem deum atque Aesculapium esse Usener (Gtternamen 153 sqq.) demonstravit (cf. Eisele apud Roscherum s.v. Paian). Sed illo loco legis (+d+ 230 sq.):

 +itros de hekastos epistamenos peri pantn anthrpn;  gar Paionos eisi genethls.+

 Quae verba non spectant ad medicos Aegyptios, ut iam antiqui ex versibus antecedentibus concluserunt (schol., Eust., Plut. Gryll. 9; cf. Ameis-Henze, Anhang p. 100), sed medici omnes, praecipue igitur Graeci, laudantur (v. Welcker l.l. 49). Nemo autem medicos cum Paeone artius cohaerere ex versibus illis colliget. Nam medici humani appellantur progenies dei medici poetica quadam fictione sicut milites +therapontes Aros+ vel poetae +Mousan therapontes+ nominantur. Ante Aesculapium igitur Paeon deus medicorum erat, cum ipse esset "deus" medicus et medicus deorum (v. +E+ 401, 899). Quem et Apollinem necdum Aesculapium habet Hesiodus etiam deos medicos (fr. 139):

 +ei m Apolln Phoibos hupek thanatoio sasei  kai Pain hos pantn pharmaka oiden,+

 et inde Iamblichus (de Pyth. vita 31, 208): +einai de tautn tn epistmn to men ex archs Apollnos kai Painos, husteron de tn peri ton Asklpion+. Quare factum est, ut vetustioribus temporibus medici nondum +Asklpiou therapontes+ vel +paides+ nominarentur sed +Painos+. Ita enim Solon etiam dicit, cum artes atque quaestus hominum enumeret (4, 57):[7]

 +alloi Painos polupharmakou ergon echontes itroi;+

 Itaque primum valetudinarium non Aesculapium est, sed Paeonium, quod apud Athenas erat in ora maritima et in quo aquae calidae ducebantur trans columnas. Quod quinti saeculi media parte recentius non est, cum Crates in +Thriois+ id commemoret (Ath. 268a).

 [Adnotatio 7: Ibidem exempla complura moris poetici illius Graecorum inveniuntur: 49 sqq.:

 +allos Athnais te kai Hphaistou polutechne erga daeis cheiroin xullegetai bioton, allos Olumpiadn Mousen para dra didachtheis, himerts sophis metron epistamenos; allon mantin ethken anax hekaergos Apolln ktl.+

 cf. supra +r+ 384 sq. et Empedocles 146 (Diels, Vorsokr.) = Clem. Strom. IV, 150, p. 632 P:

 +eis de telos "manteis te kai humnopoloi kai itroi kai promoi" anthrpoisin epichthonioisi pelontai, enthen anablastousi theoi timisi pheristoi.+]

 +Asklpiadai+ autem omnes medici primum appellantur apud Theogn. 432 sq.:

 +ei d' Asklpiadais touto g' edke theos, iasthai kakotta kai atras phrenas andrn,+

 et vix ante annum 500 hymnus Homericus quem dicunt (h. H. XVI) in Aesculapium deum et +itra nosn+ olim factus esse videtur. Tum etiam familiae vel collegia medicorum ab Aesculapio se ortos esse praedicare coeperant. Quod tradit Theopompus: +peri te tn en K kai Knid iatrn, hs Asklpiadai kai hs ek Surnou hoi prtoi aphikonto apogonoi Podaleiriou+ (ita Photius, Bibl. c. 176, 203 = Mller, FHG. I, 296 fragm. 111). Ita facillime factum est, cum veteres de historia medicorum anquirere coepissent illo tempore, quo in summo flore erant Aesculapii valetudinaria sacra, ut etiam Asclepiadae vere medici in his sacris quondam artem didicisse medicam putarentur.

 De his rebus ita igitur diiudicandum est multos fuisse medicos saeculis illis, quibus Homeri carmina facta sunt, usque ad Hippocratis aetatem,[8] fuisse autem hos medicos civiles neque pontifices Aesculapii, quem temporibus vetustioribus omnino non habebant deum. Itaque falso Plinius, qui tradidit: sequentia eius (Aesculapii), _mirum dictu, in nocte densissima latuere usque ad Peloponnesiacum bellum. tum eam revocavit in lucem Hippocrates_ eqs. (XXIX, 4). Falso enarravit idem (l.l.) Varrone auctore Hippocratem tabulis +iamatn+, ut ita dicam, Cois exscriptis templum Aesculapii incendio consumendum curavisse et medicinam suam instituisse (cf. S. Reinach, l.l. p. 1670).[9] Quae indicia iam dudum sunt facta a viris doctissimis. Ita enim G. Welcker, l.l. p. 101: _Gar sehr aber widerstreitet es der wahrscheinlichen griechischen Kulturgeschichte, wenn man von einigen abenteuerlichen Sagen von hchst verschiedenartigen mythischen Personen, die in der Geschichte der Arzneikunde, die sie hchst negativ angehen, wunderlich spuken, unmittelbar bergeht zu der Ausbung der Heilkunst in den Tempeln; ib. p. 103: Es ist dies ebenso unwahrscheinlich_ (nullos fuisse medicos civiles inter Homerum et Hippocratem), _als da Hippocrates aus dem Schoe selbst dieser Nation, wie Athene aus dem Haupte des Zeus in voller Rstung, als der Meister einziger Art hervorgegangen wre, der nur auf sich ruhte, ohne Zusammenhang mit vielen vorangegangenen Geschlechtern._ Idem autem Daremberg, Rev. arch. XIX (1869), 267: _Il est donc temps de faire justice de la phrase sterotype: Hippocrate pre de la mdecine, et d'en embarrasser l'histoire. Cette phrase est un vritable attentat aux lois de dveloppement de l'esprit humain, et chacun peut maintenant reconnatre que le plus illustre reprsentant de l'Ecole de Cos, qu' Hippocrate a fait son apparition au moment proprice quand tout concourait, depuis longtemps dj,  prparer les voies pour la manifestation d'un grand vnement scientifique._ Ita etiam S. Reinach, l.l. p. 1669. Sed tamen in libris novissimis errores illi inveniuntur. Sunt etiam hodie, qui credant medicinam Graecam illam celeberrimam in templis Aesculapii natam ibique ad tempora Hippocratis esse excultam.

 [Adnotatio 8: Uberius de hac re egit Daremberg, _tudes d'archol. mdicale sur Homre, Rev. arch._ N.S. XII (1865), p. 95, 249, 337; idem, De l'tat de la mdecine entre Homre et Hippocrate (962-460) d'aprs les potes et les historiens grecs, Rev. arch. N.S. XVIII (1868), p. 345 sqq., XIX (1869), p. 63, 199, 259 sqq.]

 [Adnotatio 9: Iam ante Hippocratem medicos scripsisse libros (sed non sanctos in templis Aesculapii conservatos) ex multis etiam librorum Hippocrateorum locis elucet. Ad quas antiquorum litteras spectare videtur Hippocrates vel qui scripsit +peri archais itriks+ cum dicit (c. 2): +"itrik de palai panta huparchei kai arch kai hodos heurmen" kath' hn ta heurmena polla te kai kals echonta "heurtai en poll chron" kai ta loipa heurethsetai, hn tis hikanos te en kai ta heurmena eids ek toutn hormmenos zt.+ Quae verba Hippocrate ipso indigna non sunt. Alcmaeonem autem Crotoniatam saeculo iam sexto librum medicum composuisse et fortasse primum de rebus medicis scripsisse nunc inter omnes constat (cf. Wachtler, de Alcmaeone Crot. p. 33 sqq.).]

 Certum quidem est homines superstitiosos si aegrotabant semper deos consuluisse aut in speluncis vel templis incubuisse. Qui mos, postquam multi antea veri medici fuerunt, longius perlatus est, quo tempore Empedocles mystica quadam arte aegrotos curabat et +iatromanteis+, quo verbo solus Aeschylus utitur (Suppl. 260. Ag. 1606. Eum. 62), exsistebant. Tum tempus erat--eodem autem tempore medicina ipsa maxime florebat--ut templa Aesculapii ex officio aegrotos suo more sanare coepissent. Tamen medici, qui Aesculapium habebant deum tutelarem et praesidem eumque valde colebant[10] ut temporibus vetustioribus Paeonem, causam suam tum quidem numquam cum pontificibus Aesculapii communicabant aut consiliis eorum intererant. Quod paucis verbis apte locutus est P. Girard (l.l. p. 86): _tout en protestant contre le charlatanisme des prtres, ils demeurrent toujours pleins du respect pour le dieu._ Quantopere autem vere medici tamen animi haud intacti religione fuerint, ex Hippocratis viri ingeniosi loco celeberrimo percipitur (+peri aern+ 22, 77): +emoi de kai aut dokei tauta ta pathea theia einai, kai talla panta, kai ouden heteron heterou theioteron, oude anthrpinteron, alla panta homoia kai panta theia; hekaston de autn echei phusin tn heutou, kai ouden aneu phusios ginetai+ (cf. 22, 81: +alla gar, hsper kai proteron elexa, theia men kai tauta estin homois tois allois; ginetai de kata phusin hekasta+).

 [Adnotatio 10: Medici publici Athenis bis in anno Aesculapio et Hygiae immolabant: IG. II 352b (cf. infra cap. II 7). Honores medicis decreti Aesculapii diebus sacris pronuntiabantur: IG. XII 1, 1032, vs. 23 (Brycunte), Brit. M. 260, vs. 2 (Calymnae inventa; Co honores pronuntiabantur); BCH. XXVI (1902), 269, vs. 32 (Delphis; Co). Decreta honorifica medicorum marmori incisa in templis Aesculapii constituebantur. Quod maxime Co factum est, ubi multas medicorum stelas in Aesculapio nunc effodit R. Herzog (Arch. Anz. 1903, p. 10, 197, 198). Firmum hunc morem fuisse et alias etiam urbes in Aesculapio Coorum stelas medicorum Coorum collocasse demonstrat inscriptio Delphica (BCH. 1902, 269, vs. 28 sqq.): +domen [d]e [k]ai tois ta Puthia epangellontois tai ton Koion polei tou psaphismatos to a[nt]igraphon, hops anagoreuth ho stephan[os t]ois Dionusiois tois en Ki kai tois [A]sklapieiois; anathemen de kai stal[an e]n ti hieri tou Asklapiou+ (sc. Coo, cum antea (vs. 26 sqq.) iam legatur Delphis lapidem statuendum esse in templo Apollinis). Sed aliis etiam in urbibus lapides medicorum honores exhibentes in templis Aesculapii, si in urbe erant, constituebantur: Athenis (IG. II, 256b, vs. 30; ibi in Aesculapio etiam lapis inventus est, in quo decretum de sacrificiis ab medicis publicis factis erat incisum: IG. II 352b); Olunte (BCH. 1900, 225, vs. 57 sqq.).]

 Quare mihi non probatur saeculo iam quarto in Aesculapiis, quae ex somniis sanabant, pontifices fuisse medicos. Tamen P. Girard (l.l. p. 34) contendit in inscriptionibus Atticis IG. II 835 et 836 in Aesculapio Atheniensi repertis Onetorem Melitensem pontificem (836 vs. 84 cf. vs. 73 et 65, 66) eundem esse hominem atque Onetorem medicum, quem restituerunt 835, 13.[11] Inferioribus autem saeculis, cum ex toto orbe terrarum ad fana Aesculapii concurreretur, medici adeo labebantur, ut Aesculapiorum adiuvarent medicos sacros, quippe qui paullatim aliquo modo medicinae ipsius periti essent facti. Quod demonstratur inscriptionibus sanationes dei exhibentibus, quae aevo Romano exaratae sunt: inscriptione C. Iulii Apellae (IG. IV 955; cf. v. Wilamowitz, Isyllos p. 116 sqq.); tabula olim Maffeiana vocata, quae Romae inventa est et ad fanum Aesculapii situm in insula Tiberis attinet (IG. XIV 966); inscriptionibus Lebenae repertis in Aesculapio (v. I. Zingerle, AM. XXI (1896), p. 67); (cf. etiam titulum Pergamenum JvP. 264). Quae omnes inscriptiones ab tabulis +iamatn+ Epidauriis notissimis (IG. IV 951-953; quartam edidit P. Cavvadias, Mlanges Perrot, Paris 1903, p. 41) longe eo distant, quod non fingitur deum ipsum homines quamvis aegrotos, dum dormiunt, una nocte sanare (cf. Aristoph. Plut. vs. 627 sqq.), sed quod deus eis somnia tantum inspirat, quibus interpretatis sacerdotes remedia praecipiunt. Eo modo Aristides quoque altero p. Chr. n. saeculo cum deo communicabat.

 [Adnotatio 11: Legitur ibi: +- - daktulios sardion chrusi endedemenon, ho aneth[ken Ont]r iatros, ho[lk - - eni g]rups kai elaphos.+ Aliud donum ab medico quodam votum Aesculapio habes in eadem inscriptione vs. 17: +- - - Nikomachou iatrou DD.+]

 Quae cum tum ita essent, aevo quidem Romano fieri poterat, ut medici immemores ordinis prioris ab sacerdotibus advocarentur vel ipsi sacerdotes fierent. Suo iure citat P. Girard (l.l. p. 33) IG. III 780 (Athenis, saeculi p. Chr. n. II. ineuntis): +h ex Areiou pagou bo[ul] kta. Asulon Z..... | Steiriea "iatron z[akor]|reusanta Asklpi"+. IG. III 780a (ibid., eiusdem fere temp.): +h ex Areiou pagou b[ou]|l<i> kta. Szonta | Ladikou Souniea "ia|tron, zakoreusanta | Asklpiou kai Hugeia[s]" | en t epi Stratolaou | archontos eniaut.+ Aliae inscriptiones adiungi possunt: BCH. XVIII (1894), p. 160, 4 = AM. XXIV (1899), p. 211, 34 (Germae apud Pergamum) vs. 5 sqq.: +[M]no|dros Apol|lnidou to|u kai Otakili|ou "iatros kai | hiereus tou | Asklpiou" ktl.+ IG. XII 2, 484 (Lesbi): +[h b]olla kai ho damos | Brson Brs "archiatron" kta.+ vs. 21: +"za|koron Satros Asklpi" ktl.+ (qui quidem sacerdotia alia administraverat plurima). Sed celeberrimi etiam medici officii causa suscipiebant sacerdotia Aesculapii: C. Stertinius Xenophon in urbe Co (Paton-Hicks 92 (cf. Ditt.{2} 368{1}), 345; Herzog, Arch. Anz. 1903, 193 bis), Heraclitus Rhodiopoli (CIG. 4315 n.).

 Prioribus temporibus cum saepe medici pii Aesculapio donaria vovissent (v. adn. 11) maximeque si hominem valde aegrotantem servaverant (cf. A. Koerte, AM. XVIII, 237), tamen parva erant dona et nihilo ab aliorum differebant. Sed aevo Romano tota templa Aesculapio constituebant, fortasse ut ipsi in eis medicarentur: BCH. 1886, 216 (Oenoandae in Lycia): +to Asklpeion+ (sic) +| kateskeuasen | t Oinoanden | dm | Kapaneus (Kapanes tou Kapanes) iatros | Oinoandeus | ek tn idin.+ W. M. Leake, Transact. of the Roy. Soc. II, I (1843) p. 245, 2 et p. 304, 2 = Lebas-Waddington III, 1, 1663b (Mastaurae in Lydia): +Samiads | Menandrou | iatros geno|menos aristos| anethken to t{e.}menos kai ta hier(a) Askl|p[i] -- -- --+ CIG. III 4315 n. (Rhodiopoli; Heracliti) vs. 17: +naon kataskeu|asanta kai agalmata anathenta Askl|piou kai Hugeias -- --+

 Infima igitur aetate ars vere medica cum arte pontificum Aesculapii commixta est, postquam e fontibus longe disparibus exortae diu separatim adoleverunt. De Aristide autem nunc nondum egi, cuius ex +hierois logois+ multa afferri possunt, quae quantopere saeculo p. Chr. n. altero veri etiam medici artem pontificum probaverint atque adiuverint et ipsi in Aesculapiis sanaverint demonstrant.

 3.

 DE MEDICIS PUBLICIS A SAECULO QUINTO USQUE AD PRINCIPATUS TEMPORA PRIMA.

 Ad medicos publicos revertamur. Inveneramus primos eorum apud Iones, cum in Odyssea apud poetam quendam Ionicum primum de medicis publicis testimonium exstet atque antiquis iam temporibus in urbibus Ionicis Siciliae et Italiae[12] medici illi exstiterint. Athenis saeculo sexto Democedes medicus publicus erat, saeculo quinto alium certum medicum publicum Aristophanes tradit. Qui in Acharnensibus, cum Dicaeopolis ab agricola bobus suis ab hostibus privato rogatus esset, ut oculos lacrimis effusis paene occaecatos pace (ut finxit Aristophanes pro unguento) sibi oblineret, illum ita facit loquentem (vs. 1030 sqq.):

 +DIK. all',  ponr', ou dmosieun tunchan. GE. ith', antibol s', n ps komismai t boe. DIK. ouk estin, alla klae pros ta Pittalou.+

 Fuit igitur Athenis Aristophanis temporibus Pittalus[13] +dmosieun+ vel medicus publicus notissimus, ad quem aegroti in comoedia etiam mittebantur. Quem saepius citat Aristophanes: in Acharnensibus iterum Lamachus miles gloriosus, postquam in proelium profectus mox malum nanctus est, ut ad illum se portent monet (vs. 1222):

 +thuraze m' exenenkat' es ta Pittalou painiaisi chersin.+

 Denique Vesp. 1432 Philocleon cuidam, quem vulneraverat et qui hac de causa eum reum facere volebat, suadet, ut medicum potius adeat:

 +hout de kai su paratrech' eis ta Pittalou+

 (+therapeuthsomenos tas plgas+ addunt scholia). Sic plane intelligitur harum comoediarum aetate medicos publicos Athenis fuisse homines notissimos.

 [Adnotatio 12: Calana et Leontini, quibus oppidis Charondas dedit leges, coloniae erant Chalcidensium (Thucyd. VI, 3); reliquae autem urbes, in quibus leges Charondae inducebantur, plurimae etiam coloniae Chalcidensium erant (cf. Arist. Polit. 1274a, 24, vid. adn. 3). Itaque leges illae sunt fortasse quae vocantur +nomima ta Chalkidika+, quas contra Doricas vicisse in Himera urbe tradit Thucydides VI, 5.]

 [Adnotatio 13: Medicus hic, quin vere appellatus sit Pittalus, in dubium vocari non potest (cf. +Pittakos, Pittalakos+). Tamen nom de fantaisie nomen esse Pittali et re vera Attalum eum appellatum esse Daremberg suspicatus est (Rev. arch. XIX, 1869, p. 69), quem secutus est Vercoutre l.l., p. 107 (sed cf. Dechambre l.l., p. 53). Errore autem Suidas +Spittalon+ eum nominat (s.v. +Spitt.+); sed +Pittalos+ omnibus Aristophanis locis auctoritate codicum constat. Sed nomen Pittali Atticum non est.]

 Quod quin inscriptione quoque in arce Athenarum eruta affirmaretur, ab eo non multum afuit. Nam scribit A. Wilhelm (Wien. Jahresh. I (1898), Beibl. p. 44) inscriptionem IG. I 81, si recte eam legerit, ad medicum publicum pertinere, et posterius de hac et aliis accuratius se disceptaturum esse promittit. Quam fidem cum nondum vir doctissimus liberaverit, inscriptionem illam ad alteram quinti saeculi partem ut videtur pertinentem afferre non possumus.[14]

 [Adnotatio 14: Una alia est Attica inscriptio medici, quae ad saec. VI. extremum pertinere videtur: +mnema tod' Aineo sophias iatro aristo+ in disco marmoreo cum medici residentis imagine picta (IG. I 422{14}, Suppl. p. 185). Sed medici publici esse eam non constat. Nuper de inscriptione et imagine egerunt H. Dragendorff, Jahrb. d. I. XII (1897), p. 1 sqq. et tab. I, R. Herzog l.l., p. 151, 201.]

 Eodem fere tempore[15] inscriptio Cypria syllabarum signis indigenis tabulae aheneae incisa est, quae Idalii olim est inventa (Deecke, SGDI. 60). Quae foedus inter Stasicyprum regem Idaliosque et Onasilum medicum factum exhibet, quo illi pecuniam vel fundos polliciti Onasilum et fratres eius sibi obligabant, ut per tempus obsessionis, qua Persae et Citiei Idalium urbem premebant, viros vulneratos publice curarent: +hote tan ptolin dalion kateworgon Madoi kas Ketiwes, i(n) ti Philokuprn wetei t Onasagorau, basileus Stasikupros kai ha ptolis daliwes angon Onasilon ton Onasikuprn ton ijatran kas ts kasignts ijasthai ts anthrps ts i(n) tai machai ikmammens aneu misthn ktl.+ (vs. 1 sqq.). Habemus igitur quinto iam saeculo Idalii medicum, qui multis promissis (vs. 5 sqq.) publicus advocatus est. Sed in summo discrimine hoc factum est, qua ex re intellegitur Idalienses tum munus medicis publice mandare nondum consuevisse aut omnino nullos medicos in urbe fuisse.

 [Adnotatio 15: De tempore inscriptionis, cui certus quidem Idaliorum annus adscriptus est, magna est dissensio inter eos, qui praeter Deeckium inscriptionem ediderunt et tractarunt: Cauer, Del. inscr. Graec.{2} 472 (nonnullis annis ante 386) Meister, _Die griech. Dial._ II, p. 199 (389 a. Chr.--cf. Larfeld apud Bursian, Jahresb. LXVI, 36), Hoffmann, Die griech. Dial. I, p. 40 sqq. (449 a. Chr.), Solmsen, Inscr. Graec. ad dialectos illust. sel. 3 (probabiliter ante a. 391). Vix Eduardi Meyeri coniectura (_Gesch. d. Alt._ III, 304) probanda est, qui inscriptionem ad seditionem Cypriorum anni 499 (Herod. V, 104, 108-115) revocavit, cum totum genus dicendi ab hac antiquitate abhorreat. Sed alii etiam firmum fundamentum quo nitantur non habent, neque ullum verbum apud Diodorum legitur (quod Meisterum secutus asseveravit Larfeld l.l.) de Idalio ab Persis et Citieis oppugnato, quamquam bellum accurate narratum est (Diod. XIV, 98. XV, 1-4, 8-9). Sed legitur in inscriptione ipsa medico soli praeter aliam summam dandas esse duas didrachmas Idalienses. Quae didrachmae sunt stateres Idalienses, quorum nunc etiam multi exstant (v. _Catalogue of the Greek coins in the Brit. Mus., Cyprus_ tab. V). Sed hi post annum fere 420. non iam forma publica percussi sunt, ut compluribus de causis sumpsit G. Fr. Hill (l.l. p. XXX sq.: _the coins of Idalium cannot be dated later than the third quarter of the fifth century_ cf. p. LII). Accedit, quod in titulo Idaliensi Poenico (Euting, Sitz.-Ber. d. Berl. Ak. 1887, 422) Baalmelek tyrannus Citieorum (cc. 479-449) rex Citieorum solorum nominatur, at filius eius Asbaal (445-425) et nepos Baalmelek II. (425-400) reges nominantur Citiensium et Idaliensium (cf. l.l. p. XXX et XXXIII). Itaque initio regni Asbaali Idalium ab Citieis expugnatum esse videtur, unde sequitur, ut tabula ahenea Onasili medici circa annum 445 exaratum sit (cf. l.l. XXX, LII).]

 At saeculis insequentibus in Graecia multos medicos publice institutos esse cum scriptores, Plato, Xenophon, Teles alii, quos suo quemque loco tractabimus, testantur tum tituli multi approbant. Quas breviter nunc enarrare supervacaneum non erit:

 1. W. Judeich, AM. XVI (1891), 292. "Tei". Fragmentum synoecismi pacti inter Teum et aliam civitatem. vs. 10 commemoratur +to iatrikon+. Annorum a. Chr. n. 370-350 (J. Wackernagel, AM. XVII 143). Sed recentior esse videtur.

 2. IG. II 256b (add. p. 424). Ditt.{2} 489. Mich. 120. "Athenis in Aesculapio". Decretum in honorem Phidiae Apollonii f. Rhodii medici Athenis publici. A. 304/3 a. Chr. n.

 3. IG. II 352b (add. p. 426). "Athenis in Aesculapio". Fragmentum decreti pertinentis ad sacrificia Aesculapio et Hygiae ab medicis publicis facta. Anni, ut videtur, 240/39 a. Chr. n. (v. Kirchner, PA. 3791: GGA. 1900, p. 443, 24).

 4. IG. XII 1, 1032. Ditt.{2} 491. Mich. 436. "Carpathi (Brycunte)". Decretum honorificum Menocriti Metrodori f. Samii Brycuntiorum med. publ. III. fere saec.

 5. R. Herzog, Arch. Anz. 1903, p. 198, 3. "Co in Aesculapio". Decretum pagi +Aiglin+ in honorem Anexippi Alexandri f. med. publ. III. saec. Nondum edita.

 6. ibidem nr. 4. "Co in Aesculapio". Fragmentum decreti in honorem medici publici alicuius. III. saec. Nondum edita.

 7. Paton and Hicks, Inscr. of Cos 5. Ditt.{2} 490. Mich. 425. SGDJ. 3618. "Co". Decretum honorificum Xenotimi Timoxeni f. Coi medici, qui vice medicorum publicorum morbo affectorum munere publico functus est. III. fere saec.

 8. Foucart-Wescher, Inscr. de Delph. 16. Ditt.{2} 466. Mich. 268. SGDJ. 2615. "Delphis". Decretum populi Philistioni cuidam choregiam et +to iatrikon+ remittentis. Anno fere 200. aut paullo superiore.

 9. W. Vollgraf, BCH. XXV (1901), 234. "Amphissae". Decretum populi Amphissiorum perscriptum populo Scarphiensium, in honorem Menophanti Artemidori f. Macedonis ex urbe Lydiae Hyrcanio, qui medicus publicus Amphissam accitus erat. II. saeculi partis prioris.

 10. B. Latyschew, AM. VII (1882), p. 364. SGDJ. 1447. Mich. 297. IG. IX, 2, 69. "Lamiae". Decretum honorificum Metrodori Adromenis f. Pelinnaei medici publ. "veterinarii". Anno fere 130. a. Chr. n. (A. Wilhelm, BCH. 1900, p. 230).

 11. H. Demoulin, BCH. XXVII (1903), 233 sqq. (cf. 1902, p. 420, 2). "Teni". Decretum Teniorum atque decretum Nesiotarum in honorem Apollonii Hieroclis f. Milesii med. publ. II. saec.

 12. C. T. Newton, Greek inscr. in the Brit. Mus. 143. "Gythei". Decretum honorificum Damiadae ... lis f. Lacedaemonii med. publ. Anni fere 100. a. Chr. n. aut paullo posterioris.

 13. Paton and Hicks, Inscr. of Cos 344. "Co". Decretum pagi Halensium in honorem Isidori Nicarchi f. Coi med. publ. Saeculi p. Chr. n. primi.

 14. Heberdey u. Kalinka, Zwei Reisen im sdwestl. Kleinasien (Denkschr. d. K. A. d. W. in Wien, ph.-h. Kl. Bd. XLV, 1), p. 23, 13. In Lyciae urbe "Tlo." Basis statuae erectae a populo in honorem Bellerophontei med. publ. I. aut II. p. Chr. n. saec.

 Quos adhuc enumeravimus titulos, certe sunt medicorum publicorum aut certe ad medicos publicos spectant. Adiungimus eos, qui fortasse ad medicos publicos pertinent, quamquam propter lapides nimis corrosos non plane constat, et qui, nisi sunt medicorum publicorum, tamen his aliquid proficiunt (nr. 15-28). Horum titulorum cum plurimi autem sint decreta honorifica, decretis quae de medicis publicis facta sunt enumeratis usui fortasse est aliorum quoque medicorum addere decreta atque bases statuarum a "re publica" positarum (num. 29-48):

 15. IG. II 186. "Athenis in arce". Decretum honorificum Euenoris Euepii f. Acarnanis medici. 322/21 a. Chr. n.

 16. IG. II 187. "Athenis in arce". Decretum in honorem eiusdem. Paullo recentius.

 17. R. Herzog, Arch. Anz. 1903, p. 197. "Co in Aesculapio". Decretum factum de legibus colligendis, quae erant de piaculis (+hagneiais+ et +katharmois+) veteribus, et piaculorum ipsorum laterculus. Commemorantur aedes medicorum (+ei toi iatroi tassontai+). Anno fere a. Chr. 300. Nondum edita.

 18. ibidem p. 10. "Co in Aesculapio". Epistula Cnossiorum ad Coos missa de Hermia medico Coo Gortyna artem exercente et a Cnossiis honorato. Anni a. Chr. n. 219. vel uno prioris posterioris.

 19. IG, XII 5, 600. "Ceae". Decretum honorificum Polygnoti Dinonis f. Phi[lippensis?] med. fortasse publici. III. saec. vix recentior.

 20. Paton and Hicks, Inscr. of Cos 37 (cf. 40). Ditt.{2} 616. SGDJ. 3636. Mich. 716. Co. Fasti sacri Coorum. Medicis pars carnis victimarum conceditur. III. saec.

 21. J. Demargne, BCH. XXIV (1900), 225. In insula Creta ad oppidum "Oluntem" reperta. In eodem lapide una cum compluribus aliis decretis honorificis decretum est in honorem medici cuiusdam Casii fortasse publici. Anni fere 200. a. Chr. n.

 22. Ph. E. Legrand, BCH. XVII (1893), p. 550, nr. 48. Ditt.{2} 503. REG. IX (1896), 359. In Mysia prope Parium (in vico Dermendjik). Decretum synedrorum concilii Iliensis in honorem Parianorum et A ..... zi Zopyri f. agoranomi Pariani; panegyri Athenae Iliadis cum cura instructa conduxerat filius Zopyri inter cetera medicum homines in panegyri morbo affectos gratiis curantem. II. saec. partis prioris.

 23. Th. Homolle, BCH. VI (1882), p. 13 vs. 83. Ratio excepti et expensi hieropoearum Apollinis "Delii" archonte Demare (a. fere 180. cf. Ditt.{2} 588, p. 320{1}). Cuius anni hieropoei ab antecessoribus in arcam publicam inter ceteras acceperant urnam in qua inerant +[hn] elatton elaben ho iatros {C C L} kai tou enoikiou hsauts {X X V}+.

 24. IG. IX 1, 104. "Elateae". Decretum honorificum medici Asc ..... haud scio an publici. Vix ante saec. II. medium.

 25. C. T. Newton, Greek Inscr. in the Brit. M. 260. Exemplar "Calymnae" constitutum, ut videtur, decreti Coorum, ut honores medico cuidam Coo ab Calymniis tributi Co proclamarentur. II. fere saec.

 26. BCH. XVIII (1894), p. 197. "Amorgi." Decretum nimis mutilum in honorem Uliadis Uliadis f. medici. II. fere saec.

 27. R. Herzog, Arch. Anz. 1903, p. 198, 1. "Co in Aesculapio". Decretum Apterae urbis Creticae in honorem Callippi Aristocriti f. Coi medici a Cois missi. II. saec. Nondum edita.

 28. IG. XII 5, 719. "Andri." Honorum decretum Artemidori Menodoti f. medici fortasse publici. Aevi Romani ineuntis.

 29. R. Herzog, Arch. Anz. 1903, p. 198, 2. "Co in Aesculapio." Decretum Jasi urbis Cariae in honorem Philisti Nicarchi f. Coi medici, qui Jasios curaverat, cum Coi in morbos incidissent. III. saec. Nondum edita.

 30. Jard, BCH. XXVI (1902), 269. "Delphis". Decretum Philisti Moschionis f. Coi medici ab Amphictyonibus honorati. Anni a. Chr. ut videtur 218/17.

 31. Th. Homolle, BCH. IV (1880), 348. "Deli." Decretum honorificum Archippi Polychari f. Cei medici. III. vel II. saec.

 32. Wescher et Foucart, Inscr. rec.  Delphes 462. SGDJ. 2632. "Delphis". Decretum in honorem Melancomae nescio cuius filii [Me]galopolitae medici. Anni a. Chr. 206/05.

 33. CIG. 3596. Ditt.{1} 157; idem Syll. Suppl. (Orientis Graec. inscr. sel.) 220. Troia u. Ilion, p. 465, 25 (Brueckner). In "Troade" olim reperta. Decretum Iliensium in honorem Metrodori Timoclis f. Amphipolitae medici, qui Antiochum regem et Meleagrum ducem in pugna vulneratos sanaverat. III. a. Chr. saec. exeuntis vel ineuntis II (cf. Th. Sokoloff, Klio, Beitraege zur alten Gesch., edd. C.F. Lehmann u. E. Kornemann IV (1904), p. 109 sq.: post pugnam apud Panium commissam anno 198).

 34. C.T. Newton, Greek Inscr. in the Brit. M. 258. SGDJ. 3557. "Calymni". Fragmentum decreti in honorem Chartadae[16] Philoxeni f. Berenicei medici (at non archiatri, cf. infra p. 27). Circa annum 200. a. Chr.

 [Adnotatio 16: +Chatalas+ editor: +CH/--|TALAS+. +Chartadas+ vel +Chartadas+ coni. v. Wilamowitz laudans Hippocr. Epid. VII, 557 Ch., ubi +Chartadas+ legitur.]

 35. IG. II 433. "Athenis". Fragmentum decreti in honorem Menandri Pergameni, medici Eumenis II. regis Pergamenorum. Ex annis a. Chr. 197-159.

 36. IG. IX 1, 516. "Actii". Decretum concilii Acarnanum in honorem Diogenis Diogenis f. Pergameni medici per oppida Acarnaniae medicantis. Annorum 167-146.

 37. R. Weil, AM. I (1876), p. 337, 7a. "Amorgi". Cum aliis in eodem lapide decretum est Minoetarum in honorem Pythionis Aeacidae [Delphi] medici. II., ut videtur, saeculi.

 38. P. Perdrizet, BCH. XX (1896), p. 341, 7. "Citii". Basis statuae publice erectae in honorem Artemidori Artemidori f. medici. II. aut I. a. Chr. saec.

 39. CIG. 4379c. Sterret, Papers of the American School III (1884-85), p. 287, nr. 407/8. In loco "Pisidiae" Kara Baulo. Basis statuarum Orestis Antiochi f., qui Alexandriae studiosus medicinae mortuus erat, et patris eius. Statuas ponendas curavit mater et coniunx honore a senatu populoque decreto. II. vel I. p. Chr. n. saec.

 40. O. Kern, Inschr. von Magnesia 113. Ditt.{2} 371. In vico zml prope Magnesiam a. M. Decretum honorificum Tib. Claudii Tyranni Magnetis Claudii imperatoris liberti medici. Ex I. p. Chr. saeculi prima parte.

 41. Paton and Hicks, Inscr. of Cos 409 et 418. Kaibel, EG. 200. "Co". Basis statuae Satyri Themistocli f. medici a pago Isthmiotarum honorati; in alio lapide basis duo sunt disticha medici ipsius tunc iam mortui, qui gratias agit pago Isthmio. I. p. Chr. n. saec. ineuntis vel medii.

 42. CIG. 4315n. "Rhodiopoli." Basis statuae publice constitutae in honorem Heracliti Heracliti f. Rhodiopolitae Rhodiique philosophi et medici, Homeri inter medicos vocati, qui a multis civitatibus societatibusque honoribus affectus est. I. vel II. p. Chr. saec.

 43. IG. III 780. "Athenis." Basis statuae ab Areopago, senatu sescentorum, populo constitutae in honorem Asyli Z..... f. Stiriensis medici et zacori Aesculapii. Ex annis anno p. Chr. 126. antecedentibus.

 44. IG. III, 780a. "Athenis in Aesculapio". Herma sine capite cum inscriptione Sozontis Ladici f. Suniensis medici et zacori Aesculapii, quem Areopagus, senatus sescentorum, populus honorabant. Eiusdem aetatis.

 45. Th. Reinach, REG. VI (1893), p. 180, 19. "Jasi". Basis statuae C. Cornelii Hecataei medici publice erectae. I. vel II. p. Chr. saec.

 46. G. Hirschfeld, Greek Inscr. in the Brit. M. 799. "Cnidi". Basis statuae publice constitutae in honorem Servii [Sul]picii Apolloni[i] f. Hecataei medici. Saec. p. Chr. I. vel II.

 47. ibidem 838. "Cnidi". Basis statuae a populo erectae in honorem Cliti Cliti f. medici mortui. Saec. p. Chr. II. vel III.

 48. G. Cousin et Ch. Diehl, BCH. X (1886), p. 60, nr. 13. In urbe Lyciae Cadyanda. Basis statuae Menophili Dosithei f. Cadyandensis medici a senatu populoque statutae. Saec. p. Chr. II. vel III.

 Ex his quos casus servavit titulis satis certo confirmatur quod in universum dicit Xenophon: +peri de hugieias akoun kai horn hoti kai poleis hai chrzousai hugiainein iatrous hairountai ktl.+ (Inst. Cyr. I 6, 15). Tam quarto igitur saeculo fere omnes omnino urbes Graecorum medicos publice conduxisse censendae sunt.

 A Graecis hoc institutum ad barbaros transgressum esse Strabo e Posidonio docet. Qui de Massiliensibus suo etiam tempore Romanos et Gallos litteras docentibus verba faciens dicit haec: +horntes de toutous hoi Galatai kai hama eirnn agontes tn scholn asmenoi pros tous toioutous diatithentai bious ou kat' andra monon alla kai dmosia; sophistas goun hupodechontai tous men idia, tous de poleis koin misthoumenai, kathaper kai iatrous+ (C. p. 181; IV 1, 5 ex.).

 Sed ad titulos supra compositos revertimur. In quibus modus honorum alius est saeculis ante Christum natum, alius aetate Romana. Olim enim senatus populusque virum de civitate meritum laude publica honorabant, proxenia, civitate, aliis huiusmodi honoribus, qui lapide in publico constituto memoriae prodebantur. Romanis autem temporibus, cum honores illi pretium atque dignitatem amisissent, clariora apertioraque insignia virtutis desiderabantur. Itaque totum hominem marmoreum posteris constituebant. Quo factum est, ut, quo recentiora sunt tempora, eo plures bases statuarum exsistant medicorum eoque magis decreta longa atque aptissima ad nos erudiendos offerre se desinant.

 Sin autem publicos spectamus medicos, omnes ferme, quorum titulos possidemus, ante principatus tempora vivebant; neque omnino ullam inscriptionem medici publici inde ab altero p. Chr. n. saec. habemus. Quid igitur est? Institutum illud sensim et paullatim periitne temporibus imperii Romani? Minime. Nam medici publici tum etiam munere suo omnibus locis fungebantur. Sed nomen mutatum est. Quod quale fuerit, mox videbimus.

 4.

 DE MEDICIS PUBLICIS AEVI ROMANI SIVE DE ARCHIATRIS.

 Aetate Romana uno loco medici publici usque in saeculum quartum eminent:

 Oxyrh. Pap., I 51 (p. 108) anni p. Chr. 173. De corpore mortuo visitato ad Claudianum praetorem relatio +p(ara) Dionyso(u) Apollodrou Dionys[i]ou ap' Oxurunchn poles dmosiou iatrou.+

 Oxyrh. Pap., I, 40 (p. 83), saec. II. p. Chr. exeuntis vel ineuntis III. Iudicium praefecti de questu Psasnis, qui quidem est +iatros dmos[ieu]n epi tari[cheia]+.

 Oxyrh. Pap., I 52 (p. 109), anni 325. De inspectione puellae domo collapsa vulneratae renuntiatio ad curatorem rei publicae +para Aurlin .... kai Didumou kai Silbanou ap[o ts lam(pras)] kai lam(protats) Oxurunchitn pole[s dmosin] i[atr]n+.

 Quibus papyris addenda esse videtur similis renuntiatio C. Minicii Valeriani +echontos to iatreion en kmi Karanidi+ data a.d. XI. Kal. Sept. anni 130. (BGU. 647). Quam papyrum medici publici esse, si ex argumento eius collegerimus, a vero fortasse non aberrabimus.

 Iam his papyris demonstratum est vetus medicorum publ. nomen (+dmosios iatros+ vel +iatros dmosieun+) in Aegypto etiam per aevum Romanum usitatum fuisse.

 Aliis locis +dmosioi iatroi+ posterioribus imperatorum saeculis non inveniuntur. Tamen multi altero p. Chr. saeculo tituli medicorum exstant et maxime in urbibus Asiae Minoris. Inter hos sunt multi archiatrorum. Qui archiatri erant medici publici et excipiebant eos, quos adhuc cognovimus +dmosieuontas+, ipsi vocati +archiatroi+.[17] Quod priusquam accuratius exponamus, de archiatris, unde provenerint, verba nonnulla nobis facienda sunt.

 [Adnotatio 17: De accentu huius vocis viri docti non pauci erraverunt, qui titulos archiatrorum ediderunt Graecos, cum scribunt +archiatros+. Sed monet in Thesauri Henrici Stephani editione Parisiana L. Dindorf accentum acutum praecepisse Arcadium p. 89, 19 (+to de iatros philiatros anabibazei kai en ti "archiatros" kai "hippiatros" phulattei+--sed hausta sunt ex Herodiano +peri katholiks prosdias+ libro +th'+, vid. Lentz I, 229, vs. 10) et conferendum esse Etymologicum Magnum, p. 215, 6 et 250, 34. Legitur autem in EM. p. 250, vs. 28 sqq.: +ta gar eis os onomata en ti sunthesei anabibazousi ton tonon; hoion kta. chris gar, phsin, ei m dia smasian tina kluthei; dia to loigos, brotoloigos. xai chris tn ethnikn, Achaios, Panachaios. kai chris tou iatros, archiatros.+ Eadem autem p. 215, 6 sqq. leguntur.]

 Inscriptionibus archiatrorum, quae ante Romana tempora exaratae erant, nondum inventis diu viri docti putabant apud Romanos exstitisse archiatros, plurimique Andromachum Neronis imperatoris medicum primum omnium designabant. Quem Galenus +archiatron+ vocaverat (K. XIV, p. 2). Erotianus autem librum, qui +tn par' Hippokratei lexen sunagg+ inscribitur, Andromacho archiatro dedicaverat (ed. Klein, p. 29, 1: +Tn Hippokratous pragmateian, archiatre Andromache, ouk oliga sumballomenn pasin anthrpois horn ktl.+, quibus verbis liber incipit); sed hunc recentiorem quam illum Neronis medicum et filium eius fuisse suo iure exposuit Klein (Proleg. p. XII sq.). Inscriptione tum Coa inventa (PH. 345) C. Stertinius Xenophon primus archiater existimabatur.

 Altera ex parte per complura saecula viri doctissimi inquirebant, quae vis voci +archiatros+ subiecta esset, habebantque controversiam, +archos tn iatrn+ an +tou archontos iatros+ (ne memoremus principem atrii quemquam intellexisse) vis primitiva vocabuli esset (v. Dan. le Clerc, Hist. de la Md., p. 585 sqq.). Postremum commentationem de archiatris ampliorem scripsit R. Briau: _L'architrie romaine ou la mdecine officielle dans l'empire romain. Suite de l'histoire de la profession mdicale_ (Paris 1877). Qui rem acute perscrutatus tamen nimis subtiliter in plura genera quam sunt distribuit archiatros.[18] Res tum non promovebatur, nisi quod nomen archiatrorum iam saeculis Christum natum antecedentibus occurrere demonstrabatur, id quod facillime fieri poterat inscriptionibus, quae id ostendebant, repertis.[19]

 [Adnotatio 18: Ita R. Briau archiatros in classes quinque divisit (l.l. p. 18):

 1. des architres palatins (les mdecins des empereurs),

 2. des architres municipaux (les mdecins municipaux des villes de province),

 3. des architres populaires de Rome et de Constantinople (les mdecins publics des deux villes impriales),

 4. des architres scholaires (les prsidents des collges ou socits de mdecins ou d'coles de mdecine),

 5. des architres du xyste et des Vestales (les mdecins spcialement attachs au service du portique appel Xyste dans les gymnases publics et  celui des vierges Vestales).

 Sed nescio quid inter classem alteram et tertiam, inter quartam et quintam intersit. Sic enim existimo primos archiatros apud Romanos (i.e. in iure Romano) fuisse medicos publicos, tum nomen usurpatum esse et ab medicis imperatorum et ab aliis praestantioribus medicis, qui munere quasi publico fungebantur. Tria igitur genera sint archiatrorum.]

 [Adnotatio 19: Ante R. Briau, qui ipse etiam apud Daremberg-Saglio s.v. archiatrus (I, p. 373) rem exposuit, de archiatris Romanis inter alios scripserunt: E. Th. Gaupp, _de professoribus et medicis eorumque privilegiis in iure Romano dissertatio_. Vratislaviae 1827 (ubi priorum invenis de hac re dissertationes ac fontes ex Codice Theodosiano et Corpore iuris accurate collectos); Goldhorn, _de archiatris Romanis et eorum origine usque ad finem imp. Rom. occ._ Lips. 1841. Conferas etiam E. Kuhn, _Die stdt. u. brgerl. Verfassung des rm. Reichs I, p. 83 sqq.; W. Smith, Dictionary of Greek and Roman antiquities_ (2e. ed. Lond. 1865) s.v. archiater (ubi res, ut tum erant, breviter et perspicue explicatae sunt); O. Marquardt, Privatleben der Rmer, p. 752 sqq.; Friedlnder, Sittengesch. Roms I{6}, p. 335 sqq. Vetustiores viros doctos citant Leclerc, Hist. de la Md. p. 585 sqq. et Bailie, Fasciculus inscr. Graec. I, p. 112.--Quod in libro a R. Briau scripto legis, excerpsit M. Salomon, _Deutsch. Archiv fr Gesch. der Medicin u. med. Geogr._ edd. H. et G. Rohlfs, II (1879), p. 216 sqq.--Nuper rem paucis tractarunt: A. Vercoutre l.l., p. 355; M. Wellmann apud Pauly-Wissowa s.v. +archiatros+; J. Bloch apud Neuburger u. Pagel, Handb. d. Gesch. d. Med. I, 583; S. Reinach l.l., p. 1690.]

 Quarum prior in basi statuae Deli inventa legitur (ed. Th. Homolle, BCH. IV (1880), p. 217; Ditt.{1} 244; Lwy 294; Ditt. Suppl. 256):

 +Krateron Kraterou Antiochea ton trophea Antiochou Philopatoros, tou eg' basiles megalou Antiochou kai basilisss Kleopatras, gegonota de kai tn prtn philn basiles Anti- ochou kai archiatron kai epi tou koitnos ts 5 basilisss, Ssistratos Ssistratou Samios, tn prtn philn, arets heneka kai eunoias kai philostorgias ts eis heauton, Apollni Artemidi Ltoi. Philotechnos Hrdou Samios epoiei.+

 Qua ex inscriptione apparet archiatrum ordinis nobilis fuisse et apud regem ipsum (Antiochum VII.) munus medicum exsecutum esse, cum titulus inter alias aulae regiae dignitates insertus sit. Est autem inscriptio annorum 130. vel 129. a. Chr. (Ditt.{1} 244{1}. cf. Lwy 294). Altera inscriptio gemina iterum +tn prtn philn basiles kai archiatron+ ostentat. Quam Deli quoque inventam edidit S. Reinach, BCH. VII (1883), 359 (Ditt. Suppl. 374). Exarata est non multo post antecedentem, cum Mithradates (VI.) Eupator per annos a. Chr. 120-63 regnaret. Legitur autem in basi statuae ita:

 +[Ho hiere]us Hlianax Asklpiodrou Athnai[os] Papian Mnophilou Amisnon tn prtn philn basiles, Mithradatou Eupatoros kai archiatron, tetagmenon de 5 kai epi tn anakrisen, theois.+

 Hi duo tituli, soli archiatrorum, qui e saeculis antechristinianis adhuc exstant, plane demonstrant apud diadochos qui vocantur reges archiatros exortos et munere aulico functos esse. Sed in inscriptione Calymnia (nr. 34)[20] cum vs. 5 ante vocabulum +iatros+ lacuna hiaret et Newton, qui illam edidit, vestigia litterae +Ch+ agnosci posse[21] putavisset, hic +[arch]iatros+ supplevit. Haberemus igitur medicum "urbis", qui archiater vocatus esset. At quae Newton explevit stare non possunt, cum viri duo doctissimi, A. Smith et A. R. Munro, lapidem denuo inspexerint atque litteram ullam in lacuna fuisse negaverint.[22]

 [Adnotatio 20: Cito titulos medicorum, quos p. 19-22 enarravi, numeris ibi praepositis.]

 [Adnotatio 21: Adnotat Newton l.l.: _there seems to be traces of the +Ch+._]

 [Adnotatio 22: Scripsit haec A.R. Munro Friderico Hillero de Gaertringen, qui precibus meis ut lapidem visitaret illum rogaverat: We both (A. Smith et A. Munro)_ agree that the space indicated by Newton was "never inscribed". The letters on each side of it are quite clear and distinct, but the interval is blank. The last two letters of +NIKEUS+ are widely spread. There would hardly be room for +ARCH+ before +IATROS+. The surface does not appear to have suffered, although it is a little rubbed. The letters would still be perfectly legible if they had ever existed._ Gratias ago hoc quoque loco viris doctissimis Britannicis et Friderico Hillero de Gaertringen, qui multis quoque in aliis rebus animo libentissimo me adiuvit et consilio et re.]

 Qua igitur in domo regia archiatri primi exstiterint, quaerendum est. Etenim mihi quidem probatur ante Alexandrum aut Alexandri ipsius temporibus nondum quosvis medicos archiatros nominatos esse. Cum autem titulus archiatri, qui regem Antiochum curabat, tempore prior sit, in aula Seleucidarum medici aulici appellari archiatri coepti esse videntur, optimeque propinquitate atque coniunctione familiae utriusque probatur ab aula regia Antiochena ad regis Pontici nomen transiisse. At S. Reinach verisimile esse existimabat (BCH. VII 359 et apud Daremberg-Saglio, l.l. p. 1690) in Aegypto primos exstitisse archiatros, cum aliae aulae mores atque institutiones Ptolemaeorum imitarentur, cum in Aegypto tituli similes sicut +ho epi tn iatrn+ et +basilikos iatros+ se praeberent, cum denique iam veteris imperii temporibus in quinta, quam numerant, regum familia medici regis noti sint. Quarum causarum quam primam vir doctissimus attulit, falsam esse infra videbis (adn. 25), quam tertiam nihil ponderis habere nemo neget.

 Sed legitur in inscriptione Deli inventa titulis Crateri et Papiae supra exscriptis simillima quidam +epi tn iatrn+ (ed. Th. Homolle, BCH. III (1879), p. 470; Ditt. Suppl. 104):[23] +Chrusermon Hrakleitou Alexandrea | ton sungen basiles Ptolemaiou[23] | kai exgtn kai epi tn iatrn | kai epistatn tou Mouseiou | Areios ---- ---- Apollni ktl.+ Qui cum praefectus Musei vocetur praefectusque urbis Alexandriae vel praefectus annonae (+exgts.+ --cf. U. Wilcken, Ostr. I, p. 624, 654; cf. Ditt. Suppl. 104{4}), tertium etiam quod habuit officium publice neque in aula regis administrasse videtur. Praefuit igitur fortasse Alexandriae medicis et rebus medicis. Neque nego potuisse eum omnibus medicis publicis, qui multi in Aegypto erant, summum praefectum impositum fuisse, ut voluit R. Ditterberger (Suppl. 104{5}). Certe quidem in aula regia non medicus erat regis.

 [Adnotatio 23: Non Ptolemaei III. Euergetae I. (246-221), ut volebat editor, sed fortasse Ptolemaei VI. Philometoris (180-145) (P. M. Meyer, Heerwesen 61{206}; cf. Strack, M. Rh. 1900, 86; Ditt. Suppl. 104).]

 At idem atque +archiatros+ titulus qui etiam testis excitatur significare videtur. Legitur enim in magna papyro Taurinensi, quam integerrimam edidit A. Peyron, _Papyri Graeci regii Taurinensis musei Aegyptii I_ (Taurini 1826), pap. 1, vs. 25 Tatam, qui +ho basilikos iatros+ vocatur, iussum regis per litteras tradidisse praefecto. Sicut igitur ille +Papias archiatros, tetagmenos de kai epi tn anakrisen+ (p. 29) Tatas quoque res publicas subibat; tamen regis fuit medicus, qui hunc ipsum curabat et munere aulico fungebatur, ut ex titulo +basilikos iatros+ elucere videtur.

 Sin autem in terris duabus eadem res altero loco +archiatros+, altero +basilikos iatros+ vocatur, nomina mihi confundenda non esse videntur, sed ita statuendum est medicum illum aulicum apud Ptolemaeos +basilikon iatron+, apud Seleucidas +archiatron+ nominatum esse. Quid enim? Papyrus Taurinensis anno a. Chr. 117. scripta est, id quod die in epistula adscripta certe constat; inscriptio Crateri autem archiatri Antiochi anni 130. vel 129. est.

 Atque porro. Demonstrabitur continuo voci +archiatrou+ aliam vim impositam esse temporibus Romanis, cum medici publici ab oppidis conducti ita vocabantur. Quod in Aegypto non factum est; nam hic medici publici usque ad IV. p. Chr. saec. +iatroi dmosioi+ vel +dmosieuontes+ vocabantur (v. p. 23 sq.) atque tituli archiatrorum non ante tempora Byzantina inveniuntur. Duo enim archiatri tantum, quorum tituli in Aegypto reperti sunt, adhuc sunt noti, uterque saeculi quinti et sexti: +Prteris archiatros+, cuius stelam sepulcralem in loco Tehneh nuper reperit G. Lefebure (BCH. XXVII (1903), p. 375 nr. 115) in coemeterio christianorum saeculi quinti vel sexti (v. l.l. p. 369, 376 sq.). Alterum invenis in Pap. Oxyrh. I 126 (p. 195) vs. 23: +Phl. Markos sun the iatros huios tou ts logias mnms Iannou genome(nou) archiatrou sunain ktl.+ Sed est haec papyrus anni p. Chr. 572.

 Qui praeterea commemoratur archiater Aegyptius, is quoque aetatis est Byzantinae. Exstat apud Photium cod. 220 (p. 564/5): +Anegnsth "Thenos architrou Alexandres" iatrikon biblion ho epigraphei anthrpon+. Qui cum inter Oribasium et Aetium (saec. VI.) locum habeat apud Photium, hac ex re aetas eius iam pellucet, quae fit clarior Photii verbis ipsius (220 ex.): +esti mentoi tn chreian to biblion "tais tou Oreibasiou sunopsesi" parechomenon "paraplsian"+.

 Byzantina igitur ante tempora nullus in Aegypto medicus archiater vocatur.[24] Qua ex re satis apparet in Aegypto titulum archiatri inventum non esse. Contra testes excitati in Syriam omnes nos ducunt: in Syria igitur nomen archiatri videtur natum.[25]

 [Adnotatio 24: In codicibus Aristeae epistulae ad Philocratem +ho de architros Nikanr+ (182 Wendland) legitur. Qui Nicanor Ptolemaei I. temporibus Alexandriae LXXII senibus Judaeicis illis hospitio excipiendis ad vivendum omnia paravisse dicitur. Sed +architros+ interpolatum esse pro +archedeatros+ et olim iam Letronne coniecerat (Journ. des Sav. 1828, 105) et ex eo sequitur, quod Josephus, qui epistulam Aristeae excerpsit, eodem loco dicit +ho de epi ts tn xenn apodochs tetagmenos Nikanr+ (Ant. XII, 2, 12), ita ut Josephum +archedeatron+ apud Aristeam legisse verisimile sit (G. Lumbroso, _Recherches sur l'conomie politique de l'gypte sous les Lagides_, p. 206{1}). Fuit autem hospites recipere eisque prospicere maxime +edeatrou+, cf. Ath. 171b: +nun de ho edeatros epistats gegone ts hols diakonias. n d' epiphans kai entimos h chreia. Chars - - - Ptolemaion phsi ton Stra edeatron apodeichthnai Alexandrou+.]

 [Adnotatio 25: Equidem etiam puto titulum +archieres+ in Syria primum publice usurpatum esse. Nam tertio iam saeculo +archiereis+ ab Seleucidis instituebantur, ut testantur optime tituli Ditt. Suppl. 224 (vs. 21): +[kr]inomen de+ (Antiochus II.) +kathaper [pantachou kathestkasin k]ata tn basile[i]a[n hmn arch]iereis, kai taut[]s+ (uxoris regis) +kathistasthai [e]n tois autois topois archiereias hai pho[r]sousin stephanous chrusous echontas - - - - - - - - - - -is, epigraphsontai de kai en [tois s]unallagmasi m[e]ta tous tn [te the]n kai hmn archiereis+. ibid. 230 (Solis): +Ptolemaios Thrasea stratagos kai archiereus Syrias Koilas kai Phoinikas Hermai kai Hraklei kai basilei megal Antioch+. Tum hoc institutum inde a temporibus Ptolemaei V., qui Cleopatram filiam Antiochi III. in matrimonium duxit (Ditt. Suppl. 230{2}), saepissime Cypri, quae Ptolemaeorum est, invenitur (cf. Brandis ap. Pauly-Wissowa s.v. +archiereus+; Ditt. Suppl. l.l.). Sed in Aegypto ipsa pontifices Graeci +archiereis+ ab Ptolemaeis vocati non esse videntur (neque pontifices regum ipsorum), cum nullius +archieres+ titulus ante Romana tempora exstet. Nam inscriptiones, quae verbum +archiereis+ exhibent, monumentum Canopium (Ditt. Suppl. 56, 3 et 74) et lapis Rosettanus (ib. 90, 6, ubi legis (sicut 56, 3): +hoi archiereis kai prophtai kai hoi eis to aduton eisporeuomenoi kta. kai hoi alloi hiereis+) ex lingua Aegyptia translatae et titulis Aegyptiis additae sunt. In his igitur vox Aegyptia quodam modo voce +archieres+ reddita est. Graecus autem +Eratn+, qui in titulo saec. a. Chr. I. Philis invento vocatur +sungens kai archiereus kai (archi)prophts ts megists theas Isidos+ (Lepsius, Denkm. XII, 87. 241, 250), in vetusto Aegyptiorum templo munere pontificis summi functus est. Id quidem notissimum est multos et sacerdotes et pontifices maximos in templis antiquis Aegytiis fuisse, ut in vetustissimo iam regno fuerunt etiam medici regis, archiatri, superpositi medicorum regis, ut nostris vocabulis utar (cf. A. Erman, gypten und gypt. Leben im Altertum, 447). De illis autem +archiereusi+ Aegyptiis Herodotus iam verba fecit: II, 37: +hiratai de ouk heis hekastou tn then alla polloi, tn heis esti archiereus.+ II, 143: +archiereus gar hekastos autothi hista epi ts heutou zos eikona heutou+ (monstrantur autem statuae +archieren+ inde a regni vetustissimi temporibus). II, 151: +tn de dudeka basilen - - - - mellontn kataspeisein ho archiereus exneike sphi phialas chruseas ktl.+ Sed +archiereis+ "Graeci" in Aegypto ipsa Ptolemaeorum aetate nondum exstant. Quod autem nunc res ipsas perscrutantes invenimus institutum et +archiatrou+ et +archieres+ ab Seleucidis factum esse, aliis comprobatur. Viderunt enim P.M. Meyer (Heerwesen 61{206}) et M.L. Strack (M. Rh. LV (1900), 173 sq.) totum ordinem dignitatum aulicarum (+sungeneis tou basiles, tn homotimn tois sungenesi, tn archismatophulakn, tn prtn philn, tn philn, tn diadochn+) ab regno Ptolemaeorum per saeculum tertium alienum fuisse. _Ptolemaeum Epiphanem (205-181 a. Chr.) demum_ (ita quae illi tum eruerunt apte paucis complexus est Guilelmus Dittenberger, Suppl. 104{2}) _circiter annum 190 a. Chr. haec omnia instituisse. Quod quoniam per idem illud tempus Epiphanes primus ex omnibus Ptolemaeis uxorem ex gente Seleucidarum duxisset, Antiochia Alexandriam translatum hoc institutum omnium maxime probabile esse, etsi nullum dum comparuisset testimonium quo iam ante illud tempus Seleucidas eo usos esse demonstraretur. Illos vero rursus partim, ut in +sungenn+ honore, Persica, partim, ut in +archismatophulakn+ ordine, Macedonia exempla expressisse._ Sed hos titulos accipiebant Ptolemaei, +archiatrous+ omnino non, +archiereis+ partim tantum (Cypri) instituebant.]

 Ac primo archiater, ut docent tituli, praecipuum habebat in aula regis locum et medicus aulicus erat. Qui regem ipsum et familiam eius curabat intra domum regis et servis medicis, quorum multi in aula magna tum iam fuerint, praeerat. Qua ex re nomen sumpsit. Nam est archiater +hos archei tn iatrn+ sicut +architektn+ est +hos archei tn tektonn+. Sicut autem in aedibus aedificandis architectus optimus peritissimusque omnium est et res difficillimas agit, ita archiater etiam est medicus, qui inter alios excellit et propterea ad proprium et grave officium vocatus est. Qua in re R. Briau assentiendum est, qui universam archiatri naturam ita apte definivit (l.l. p. 127): _Ce caractre (le c. gnral), c'est qu'ils taient tous nomms par des corps constitus ou selon un mode tabli par le gouvernement imprial; c'est--dire qu'ils avaient tous une empreinte officielle et des fonctions commandes et obligatoires: "ils taient mdecins fonctionnaires" ..... Il (le titre d'architre) n'tait en ralit qu'une marque d'honneur qui dsignait le mdecin fonctionnaire  la consideration et au respect de tous._ Quibus in verbis res Romanas vir ille doctissimus spectat, quas adhuc non exposuimus. Sed ab initio ita fuit, ut archiatri munere certo et definito fungerentur et ab rege aliove in hunc locum promoverentur.

 Ab regibus Orientis Graeci munus et nomen via directa ad imperatores Romanos transiisse opinio communis est. Sed uno iam exemplo C. Stertinii Xenophontis medici Claudii imperatoris ita non esse planum faciemus. Multae enim inscriptiones eius et Graecae et Latinae exstant, eius ipsius vel ad eum pertinentes (inter 24 Graecos undecim sane textum eundem exhibent), scriptoresque mentionem Xenophontis faciunt, de quo postremum disseruit R. Herzog (l.l. p. 189 sqq.)[26] Nemo hunc medicum Claudii dicit archiatrum, nec Plinius (NH. XXIX 7) nec Tacitus (Ann. XII, 61 et 67), sed medicum tantum tradunt, sicut etiam Laertius Diogenes (II, 6 n. 16), si verba ad Xenophontem Claudii medicum spectant, simpliciter scripsit +iatros+. Verum etiam in inscriptione Latina Romae reperta medicus traditur: _Cosmiae C. "Stertini  Xenophontis | medici  Augusti" | vixannXVIIII | Blastus  conservos  D  S  et | Iuliae Thymele | matri_ (CIL. VI 8905). Quae inter inscriptiones Graecas ordinem indicant, altera Xenophontem Romae etiam, ut apparet, moratum +iatron Tiberiou Klaudiou Kaisaros+ nominat (Dubois, BCH. V (1881), 472, Calymni), altera Co reperta in basi statuae titulum quem quaerimus exhibet (PH. 345): +G. kta. Xenophnta "ton archiatron"+

 [Adnotatio 26: Qui cum scripta pertinentia ad Xenophontem composuerit (p. 190{1}), addatur: Rayet, Annuaire de l'association pour l'encouragement des t. grecq. IX, 271 sqq. R. Briau, L'architrie romaine, p. 43 sqq.]

 +"tn then Sebastn" kai epi tn Hellnikn apokrimatn, cheiliarchsanta kai eparchon gegonota tn architektonn kai timathenta en ti [t]n Bretannn thriambi stephani chrusei kai dorati ktl+. Sequitur igitur, ut C. Stertinius in amplissimo statu apud Claudium collocatus esset, qui medico, cuius scientia ipse utebatur (Tac. Ann. XII 61), sicut reges illi Graeci alia etiam dabat mandata. Sed statua temporibus Neronis erecta est, cum Xenophontem +[philonern]a+ etiam appellavissent (vs. 11),[27] quod quidem verbum, ut fiebat, postea erasum est, et cum Xenophon in hoc titulo esset +archiereus tn then kai hiereus dia biou tn Sebastn kai Asklapiou kai Hugias kai pions+ (vs. 14 sqq.). Similiter in inscriptione nuper Co effossa (R. Herzog, Arch. Anz. 1903, 193) Xenophon ipse se nominat +ton hierea autn dia biou (Asklpiou Kaisaros Sebastou kai Hugias kai pions)+, atque hic etiam in rasura quadam de Herzogii coniectura +philonern+ fuit. Haec inscriptio certe Neronis aetate exarata est, cum Xenophon ipse statuam consecraverit cumque novo honore herois a populo ornatus sit, qui honos in inscriptionibus Claudii aetate incisis non invenitur, sed apte ei Coum regresso[28] decernebatur. Cum autem in inscriptione priore, in qua +archiatros+ legebatur, et +philonern+ et +hiereus dia bion tn Sebastn kai Asklapiou kai Hugias kai pions+ insit, apparet hanc quoque conceptam esse temporibus Neronis, cum Xenophon paullo post Claudium suo auxilio mortuum, quia Romae imperatore necato manere non poterat (cf. R. Herzog l.l. p. 195), Coum redierat.

 [Adnotatio 27: Quod Paton (l.l.) et Dubois (BCH. V, p. 474{1}) ante +philonerna+ eodem loco etiam +philoklaudion+ fuisse hac una de causa contenderunt, quia sic spatium erasum melius expleretur verbo longiore, eo refellitur, quod in versu inferiore decem ipsae litterae (= +philonerna+) id spatium occupant, quo in superiore rasura est; itaque +philoklaudion+, cum litteras duodecim habeat, non melius, sed peius in rasuram init. Similiter et aliis de causis iam Dittenberger (Syll.{2} 368{7}) et Herzog (l.l. p. 198) coniecturam illam respuerant.]

 [Adnotatio 28: cf. nunc R. Herzog, Arch. Anz. 1905, p. 9/10.]

 Quae cum ita sint, quid veri similius est, quam Coos ipsos simplicem, medicum Augusti in titulum magnificentiorem mutavisse archiatri promptum ex more Graecorum, ut virum de se bene meritum eo magis honorarent? Sed vere Romanos hoc quidem tempore titulo archiatri nondum usos esse alii tituli approbant:

 IG. XIV 1759. "Romae". +Tiberios Klaudios Kouireinai Menekrats "iatros Kaisarn"+, cui a discipulis scholae conditae ab eo sepulcrum (+hron+) paratur. Medicus Caesarum complurium ex familia Claudia.

 IG. XIV 1751. "Romae". +Ti. Klaudios Alkimos "iatros Kaisaros"+, cuius sepulcrum Restituta quaedam res medicas docta ab Alcimo curandum fecit. Medicus Claudiorum alicuius, quamquam sane formae litterarum in tempus posterius deducunt. (Sed erret Harnack (_Medizinisches aus der lt. Kircheng._ p. 14) qui titulum Christianum et aetate Byzantina esse contendit).

 Benndorf u. Niemann, Reisen in Lykien und Karien p. 63 nr. 30 et p. 64 nr. 32. "Sidymae". Titulus dedicatorius in porticu, quam +Tiberios Klaudios "Seb[astou ap]eleutheros" Epagathos "iatros akkssos tou idiou patrnos"+ cum alio quodam (cf. 32) et Claudio imperatori et Dianae et deis aliis consecraverat. Idem +Epagathos apeleutheros iatros ak[k]ssos tou idiou patrnos+ una cum Tib. Claudio Tib. f. Quir. Liviano statuam Claudii statuendam curavit (nr. 32). --Quibus titulis additur ad medicum Augusti quidam medicus accensus Augusti, qui igitur medicos Augusti in serviendo valetudini Caesaris ipsius adiuvabat. Qui quamquam servus erat, non inter servos medicos ducendus est, qui homines et maxime servos aulae imperatoriae curabant. Quibus praeerat quidam supra medicos aut decurio medicorum aut superpositus medicorum,[29] inter quos omnes aulae imperatoriae medicos archiatrum locum non habere late patet.

 [Adnotatio 29: CIL. VI 3982: _M. Livius Liviae l. Orestes supra med(icos); CIL. VI 3984 (cf. 3983); M. Li[vius] Boeth[us] dec(urio) medic[orum]; CIL. VI, 8504: D. M. T. Fl. Paederot. Aug. lib. Alcimiano superposito medicorum_ eqs.]

 P. Perdrizet et Ch. Fossey BCH. XXI (1897), p. 66, 3. Rev. arch. 1897, I p. 355. Byzant. Zeitschr. XIV (1905) p. 20 nr. 5. "Laodiceae ad Libanum". (?--Tell Nebbi Mindu) + .... [Lik]inni[on?] .... | Phi[l]ippiko[n] | "iatron Seb(astou)" | Phl. Sakerdos | Emisnos ton | autou ph[i]lon.+ Imperatoris nescio cuius medicus. Sed Hadrianum, cum in Syria versaretur, aut alium imperatorem ibi versatum curasse et propterea ut titulum medici Augusti sibi adsumeret impetrasse videtur. Ad tempora posteriora litterae formis rotundis (+ESl+) pertinent.

 G. Hirschfeld, Greek inscr. in the Brit. M. 799. "Cnidi". In basi statuae publice erectae: +Serouos [Soul]pikios Apollniou huios Hekataios ho "iatros kai philos tou Sebastou"+, ad quae verba extrema medicos regum Graecorum conferas, qui +tn prtn philn basiles kai archiatros+ vocabantur (p. 26) et Eudemum amicum et medicum Liviae (Tac. Ann. IV, 3). Cum ex nomine Servi Sulpici eluceat eum civitatem a Galba accepisse, huius vel alicuius posteriorum medicus fuit. Adnotavit etiam Newton litteras tituli Hecataei aliquanto priores esse tituli Hadriani eodem loco reperti.

 Falsa autem est inscriptio CIG. 3285 in anaglypho sepulcrali Smyrnaeo nunc in museo Veronensi conservato, id quod et contextus verborum et formae litterarum et locus inscriptionis sub anaglypho demonstrant. Ibi legitur: +Markon Artrion Asklpiadn | "theou Kaisaros Sebastou iatron" | h boul kai ho dmos tn Smurnain | etimsan hra polumathias charin+. Patet iam inscriptionem inepte compilatam esse ex eis quae scriptores Romani passim de Artorio medico Caesaris Augusti tradunt. Quam inscriptionem esse vitiatam Maffei iam olim (Mus. Ver. XLVII. 4) Boeckhio non multum persuadens et tum iterum Duetschke (Antik. Bildw. IV, 539) contenderat. Quod nemo negabit, qui anaglyphum ipsum aut imaginem ope lucis expressam viderit.[30]

 [Adnotatio 30: Copiam videndi praebuit E. Pfuhl anaglyphi imagine photographica amabiliter dono data.]

 Sed ne in falsis operam perdamus titulis. Pergamus afferre testimonia, quae demonstrant medicos Caesarum saeculo primo et ineunte altero publice nondum archiatros nominatos esse. Exstant enim Latini etiam tituli:

 CIL. VI, 3985 Tyrannus Liviae medicus (cf. ibid. 3986 et 87 alios Liviae medicos, quorum tabulae in columbario libertorum et servorum Liviae Augustae et Caesarum inventae sunt, unde etiam tituli supra laudati adn. 29, 1 et 2).

 CIL. VI 8646 et 47 exstant duo medici domus Augustae.

 CIL. VI 8895: L. Arruntio Semproniano Asclepiadi Imp. Domitiani medico eqs. (cf. Plin. NH. XXIX, 5).

 CIL. XIV 3641, Tibure: _D. M. Ti. Claudio Aelio Sabiniano medico Aug {////} Pedanius Rufus amicus._[31]

 [Adnotatio 31: Testem adhibet R. Briau (l.l. p. 39) etiam inscriptionem Taurinensem Grut. p. 632, 6 al.: ACRONIP|MEDICO AVG|eqs. Sed exemplum melius exhibet (v. CIL. V, 7043): ACRON | {linea a manu scripta} MEDICO M \ {eadem linea prosequitur} eqs.]

 Multi alii medici inter officiates ex familia Augusta, qui quidem servi sunt aut liberti, ibidem exstant (CIL. VI 8894--8910).[32]

 [Adnotatio 32: Conferas etiam Iacob. Arata, _L'arte medica nelle iscrizione latine_ (Genova 1902), ubi non pauci tituli Latini medicorum (Aesculapii, aliorum deorum sanantium) ex voluminibus nonnullis Corporis Inscr. Lat. raptim sunt collectae.]

 Certe igitur constat Domitiani etiam medicos titulo antiquo medicus Augusti esse usos. Qui titulus ex Aegypto, ubi +basilikon iatron+ illum inveneramus (v. p. 28), Romam translatus esse videtur, archiatri autem titulum Graeci ex Asia oriundi in Italiam importaverunt. Nam quod Galenus Andromachum Neronis medicum archiatrum nominat (K. vol. XIV, p. 2: +Andromachos ho Nernos archiatros ktl.+ cf. supra Imp. Domitiani medicus), verisimile est, quod in sua patria mos erat, Galenum in res alienas transtulisse. Fuit igitur Andromachus medicus (vocat eum Galenus brevi ante loc. cit. simpliciter +iatron+) et factus est medicus Augusti, id quod Galenus, Graecus quidem verborum amans, voce +archiatrou+ interpretatur. Neque aliter iudicandum est de aliis archiatris ab Galeno laudatis: K. Vol. XIV p. 261: +Magnos de ho kath' hmas archiatros genomenos+ et paullo post +Dmtrios de kai autos kath' hmas archiatros genomenos+. Quos Romae factos medicos imperatorios (ut de Demetrio medico Marci Aureli constat: Gal. XIV p. 4) Galenus vocabulo a Romanis nondum usurpato, sibi autem noto et grato vocare videtur. Nam tertio etiam saeculo Lampridius tradit medicum imperatorium ab Severe Alexandro salario firmo conductum et medicum Palatinum nominatum esse (Alex. Sev. c. 42). Denique ad Iuven. X, 221 Themiso, qui primo vixit a. Chr. n. saeculo neque unquam medicus Augusti ullius fuisse potest, ab scholiasta archiater vocatur. Sed scholion illud (ed. Jahn-Buecheler: Themison a. archiater illius temporis cui detrahit), cum in Pithoeano a manu prima scriptum legatur, non recentissimorum est, tamen sexto demum saeculo exaratum esse potest. Quo tempore vox archiatri pro simplici medici iam usurpata esse videtur ut est cum hoc vocabulum circa annum 800 ad Germanos transflueret, apud quos pro antiquo medici vocabulo recipiebatur.[33]

 [Adnotatio 33: cf. Grimm, Dwb. I, 577; Kluge, Etym. W. p. 20.--ahd. arzt. mnd. aersatre, aersater, ersater, ersetre. mhd. arzt, arzet. nhd. arzt.]

 Quae cum ita sint, res hoc modo disceptanda est: titulus archiatri, quo reges Orientis Graeci utebantur, non continuo ab imperatoribus Romanis excipiebatur, sed in urbes Graecas transiit et prioribus aevi Romani saeculis ab Graecis hominibus tantum usurpabatur.

 Quod praeter ea, quae adhuc exposuimus, multi archiatrorum tituli demonstrant, qui in urbibus Graecis et maxime Asiae Minoris inventi sunt. Cum in his ad vocem archiatri nihil aliud adiunctum sit, ab urbe in qua erant medici hoc nomine vocati esse videntur. Accedit, quod ter non +archiatros+ solus sed +archiatros ts poles+ vel +archiatros poles+ dicitur. Hi tres igitur medici municipales vel ut adhuc diximus publici erant, ita ut alii etiam +archiatroi+ ab urbe sic vocati medici publici fuisse videantur. Cum autem tres illi tituli +archiatrn ts poles+ in urbibus reperti sint, quae longe inter se distant, cum prima in Asia, secunda in Graecia, tertia in Italia sita sit, hac re iam demonstratur aevo Romano morem Graecorum, ut valetudinem civium medicis publicis mandarent, per totum imperium Romanum diffusum esse neque umquam Graecos ipsos a more suo destitisse. Sed accuratiora proferamus de tribus illis titulis:

 49. CIG. 2714; Lebas, Voyage V, 314-318. In urbe Cariae "Euromo". Eadem inscriptio dedicatoria quinque aut si imagini Fellowii (_Asia Minor_, p. 260) fides habenda est octo columnis templi alicuius affixa est. Quas dedicavit columnas +Menekrats Menekratous ho "archiatros ts poles" stephanphorn ktl.+ Quo tempore columnae dedicatae tabulis praefixae sint, certe dici non potest. Formae litterarum mea quidem sententia altero saeculo antiquiores non sunt +CNH+. Sed structuram et formas templi ipsius atque columnarum (v. Antiquities of Jonia I, cap. IV, tab. 1-5) recentiores aetate Hadriani non esse et inter Augusti et Hadriani tempora cadere R. Delbrueck mihi asseveravit.

 50. IG. IV, 782. "Troezene". In basi statuae Aesculapii, ut satis certum est, quam urbi dedicavit +Agasikleidas Agasikleida ho "archiatros ts poles" agoranomn to {={x th}}+ (coni. Bursian al., +{={z th}}+ in lapide) +etos+. Cum aera ab Hadriani itinere Peloponnesiaco deducenda sit, titulus, si recte illud coniectum est, anni p. Chr. 192 est.

 51. IG. XIV, 689. In Hirpinorum urbe "Aeclano". In basi statuae Aesculapio dedicatae. Quam constituendam curavit +G. Salouios Attikianos "archiatros poles"+. Vix saec. p. Chr. II. antiquior.

 Quibus ab +archiatrois ts poles+ vix ei medici distinguendi sunt, qui solum +archiatroi+ in titulis vocantur. Quos titulos nunc per locos disponamus, quo facilius quanto archiatri in Asia Minore frequentiores sint perspiciatur:

 52. Heberdey u. Wilhelm, Reisen in Kilikien (1891 u. 92) (Denkschr. d. K. A. d. W. in Wien, Ph.-h. Kl. Bd. XLIV, VI), p. 20 nr. 51. "Rhossi" (in loco Arss in Cilicia). Titulus sepulcralis christianus +Kurillo{u.} tou timitato{u.} kai enaretou archeiatrou+. Valde recens.

 53. Ibid. p. 84 nr. 161. "Olbae" (in loco Ciliciae Uzundschaburdsch). Basis statuae: +M. Aurlion Menandron Menandrou ton archiatron ktl.+ II. saec. altera parte non prior.

 54. Petersen und v. Luschan, Reisen in Lykien etc. p. 176 nr. 225. In via, quae ab loco Elmaly "Cibyram" ducit. Tit. sepulcr.: +[Phil]ologon arch[iatr]on? ktl.+ II. saec.?

 55. Benndorf u. Niemann, Reisen in Lykien und Karien. I p. 78 nr. 55. "Sidymae" in sarcophago. +M. Aur. Ptolemaios [ho kai Arist]odmos Aristodmou tou kai Lusnos Aris[todmou] Sidumeus archiatros teteimmenos hupo tn Sebastn {k.}ai t[s] patridos alitourgia ktl.+ Altera parte saec. II. non antiquior.

 56. CIG. 4277. "Xanthi". Tit. sepulcr. +Klaudiou Epikttou archi{a.}trou.+ II. saec.?

 57. P. Paris et M. Holleaux, BCH. IX (1885), p. 336 nr. 19; rectius Sterret, Papers of the Americ. School, II (1883/84), p. 21 nr. 17. "Heracleae-Salbacae" (in Caria). Basis statuae. Statuebat nescio quis quendam +.... ou Charmidou Men[an]drou prutanin kai st[e]phanphoron kai archiatron, [he]na tn eugenestatn kai euschmonestatn, apo progonn bouleutn, pasas archas te kai leitourgias ekt[etele]kota t patridi ktl.+ II. saec. altera parte non prior.

 58. P. Paris et M. Holleaux, BCH. IX (1885), p. 337 nr. 20. "Heracleae-Salbacae". Basis statuae. Totum do titulum: +[Ch]armidn prutanin | kai stephanphoron | huion M. Aur. Charmidou | prutanes kai ste|phanphorou kai archi|atrou.+ cf. tit. 57.

 59. CIG. 3953h. in oppido Makuf, "Heracleae-Salbacae", ut nunc constat (Waddington apud Lebasium III, 1695. Paris et Holleaux, BCH. IX (1885), p. 330 sqq.). Tit. sepulcr. +Pappiou ....ou "archiatrou apogono[u] archiatrn".+ II. saec. vel recentior.

 60. Babington, Transact. of the Royal Soc. of Lit., II. Ser. Vol. X, p. 126 nr. 25; E. L. Hicks Journ. of. H. St., XI (1890), p. 127 nr. 11. In urbe Cariae "Ceramo". In basi rotunda protomae vel statuae, quam urbs imperatori C. Valenti Hostiliano Decii filio erexit. Verbis dedicatoriis subscriptum est: +M. Au. B(alenti) Poleit {=b} t archiatr prt archonti to {=b}+. Anni 251.

 61. C. T. Newton, Discov. of Halicarn. etc. II, p. 790 nr. 96. "Laginae". In basi duarum statuarum. In fine inscriptionis tempus inter cetera verbis his definitur: +epimeloumenou tn Mustrin Soul. Dmtriou tou axiologtatou arch[ia]trou+. Saec. II. partis mediae, ut ex nomine +P. Ail. Aur. Nenos+ apparet.

 62. Lebas-Waddington III, 568. "Alabandae". Tit. sepulcr.: +Hermertos ar|chiatrou; z. | Aur. Dionusiou; | z+. (editor partem priorem restituit: +[Tn] Hermertos archiatrou+ (sc. +oikein+). +Z[sin]+.) II. saec. partis alterius non prior.

 63. CIG. 2847. "Aphrodisiade". Tit. sepulcr. +Markou Aurliou Messouliou Chrusaor[e]s archiatrou.+ Aetatis Antoninorum.

 64. A. E. Contolon, REG. XII (1899), p. 382 nr. 3. "Trallibus". In sigillo ferreo cum capulo legitur: +Eukarpou archiatrou+. De tempore editor, qui titulum litteris parvis mandavit, nullum verbum addidit. Sed certe ad saecula posteriora spectat.

 65. CIG. 2987; Lebas V, 161. "Ephesi". In basi statuae +[Att]alou Asklpiadou Preiskou philosebastou "archiatrou dia genous"+, cuius munera honoraria multa adduntur. II. fere saec.

 66. Hicks, Greek Inscr. in the Brit. Mus. 677. "Ephesi". Tit. sepulcr. +.... Io[uliou?].....{a.}rch{{ei}.}atrou+ hominis Iudaeici ut ex verbis quae sunt in fine intelligitur: +[Tauts t]s sorou kdon|[tai hoi en Ephe]s Ioudeoi+. II. vel III. saec.

 67. M. A. Wagener, Inscr. Gr. rec. en Asie Min. p. 20, 3 et tab. A (Mmoires des Prix de l'Acad. de Bruxelles 1861). +Mous. k. Bibl.+ III (1880), p. 159 nr. +tith'+. K. Buresch, Aus Lydien (ed. O. Ribbeck 1898) p. 55. In urbe Lydiae "Coloe". In lapide marmoreo arae simili legitur: +Aur[lio]s Artemidros | ho archiatros kai ierophan|ts heidrusato+. Nescio qui K. Buresch coniecerit Artemidorum in +hiera sumbisei+ muneribus sacerdotalibus archiatri et hierophantae esse functum. Equidem intelligo: +ho archiatros ts poles kai hierophants theou tinos+, fortasse +Asklpiou+. II. saec. vel III. ineuntis.

 68. Lebas-Waddington III, 1523. "Smyrnae". Fragmentum temporis Traiani. Fortasse versus 2. restituendus est: +....non archia[tron]+.

 69. I. A. R. Munro, I. of H. St. XVII (1897), p. 286 nr. 54. In loco Mysiae Sujilar. Stela sepulcralis +Aur. Hieroklei [b'] t archiatr+ consecrata ab filio +Aur. Hieroklei g'+. Saec. II. exeuntis vix antiquior.

 70. CIG. 3943. "Lampsaci" (nunc Oxonii). Basis statuae a gerusia +Kur Apollniou archiatr arist poleit ktl.+ auctori beneficiorum magnorum erectae. Quem Cyrum eundem esse ac _Cyrum Liv(i)ae Drusi Caes(aris) medicum_ (CIL. VI, 8899) olim viri docti male putabant. Non autem repugnabo, si quis Cyrum Apollonii f. Lampsacenum, qui patri sepulcrum et funus consecravit (CIG. 3645), illum esse archiatrum existimat. Uterque titulus ad II., ut videtur, pertinet saeculum.

 71. Perrot, Exploration de la Galatie et de la Bithynie, p. 48 nr. 27. Kaibel, EG. 352. Titulum multo accuratius lectum nuper edidit G. Mendel BCH. XXVII (1903), p. 317 nr. 6. "Claudiopoli". Tit. sepulcr. Acilii Theodori archiatri (+iatrn pro[mou]+ quod ut nuper in lapide lectum est Georgius Kaibel iam restituerat). Sepulcrum eius faciendum curaverunt filius et +Theodros archiatros+ propinquus.

 72. G. Lefebure, BCH. XXVII (1903), p. 375 nr. 115. In loco Aegyptio Tehneh, ubi fortasse fuit oppidum vetus "Acoris". Stela sepulcr. reperta in christianorum coemeterio saec. V. vel VI.: +Prteris | archiatros | ekoimd | en K(uri) | Pachn {={ka}}+.

 73. IG. XII, 2, 484. In insula Lesbo a Conze olim reperta "Hierae". Basis statuae a senatu populoque Mytilenorum, ut verisimile est, constitutae: +[H b]olla kai ho damos Brson Brs archiatron alitou[r]gaton, za tn paidn de kai ekgonn archas kai allas kai kissophorias kai agoranomias epitetelekonta+, quae munera multa alia praecipue sacerdotalia archiatri ipsius sequuntur, inter quae +zakoros Satros Asklpi+ (v. 21 sq.). II. ut videtur saec.

 74. Paton and Hicks, Inscr. of Cos 282. "Co". Tit. sepulcr.: +-- -- -- {K.}{o.}{s.}[seini]|ou Bassou {a.}[r]|chiatrou et[n] | {={ka}}+. II. saec.?

 75. R. Herzog, Koische Funde u. Forsch. p. 92 nr. 115. "Co". Tit. sepulcr.: +Ga. Ioulios | Prtok(t)tos | [a]rchiatros+. I. saec.

 76. IG. XII, 3 259. "Anaphes". Basis statuae: +Eugnmn Eugnmnos | archiatros Apollni | Aiglti euchn+. Litterae apicibus longis et multis ornatae. I. saec.?

 77. CIG. 1407. "Spartae". Fragmentum basis statuae: +-- -- [s]tros ts poles | kai archiatrou | ps. [b.]+. II. fere saec.

 78. IG. IV 723. "Hermiones". Basis statuae Aureliae filiae mortuae +Leontida [tou pe]ri[]gtou kai archiatrou+. Nomen +[A]UR[L]IAN+ (vs. 1) ex +URNAIAN+ K. Keil emendavit (Jahrb. fr kl. Phil. II. Suppl.-Bd. 1856/57, p. 386) quod fugit editorem Corporis, qui cum Boeckhio (CIG. 1227) +[Sm]urnaian+ dedit. Nomine Aureliae agnito titulus ad aetatem Antoninorum vocatur.

 79. IG. VII 2688. "Thebis". Tit. sepulcr.: +Epi | Charea archia|tr hri+. Litterae multis apicibus ornatae. Fortasse saec. I. potius quam II.

 80. IG. XIV 852. CIL. X, 2858. "Puteolis". Tit. sepulcr. bilinguis cum nomine Latine scripto Q. Passeni archiatri (ARCHIA|T). II. fere saeculi (Kaibel, EG. 677: I. fere saec.).

 81. G. I. Ascoli, _Iscrizione etc. di antichi sepolcri Giudaici del Napolitano_ p. 55 nr. 10 (cf. p. 54, 7). CIL. IX 6213 (cf. 6211 et 12). Lenormant, Gazette archol. VIII (1883), p. 42. "Venosae". Tit. sepulcr.: +hde kite Phl. | Phaustinos gerousi|archon archiatros | huios tou Isas etn ..+ Saec. IV vel V. potius.[34]

 [Adnotatio 34: Rangab, (Ant. Hell. 426) suspicatus est in Archippi duobus decretis honorum IG. II 230a vs. 9: +NARCHIPPONTONARCHI+ legendum esse +..]n Archippon ton archi[atron]+. Sed haec coniectura multis de causis reicienda est (cf. Wescher, Rev. arch. 1863 (VIII), d. 481{1}).]

 Quos titulos si contuemur mirum est Asiam Minorem adeo praevalere. Viginti et unus enim sunt tituli Asiae Minoris, octo tantum Graeciae et insularum, duo Italiae, unus Aegypti. Sequitur, ut quodam tempore in Asia Minore titulo archiatri praecipue faveretur. Quod quo tempore factum sit, ex nomine Aurelii, quod saepe in inscriptionibus illis extat, facile coniicitur. Quod nomen cum demum aetate Aureliorum Antoninorum apud Graecos pervulgatum sit, inscriptiones illas ante M. Aurelii tempora incisas non esse intelligitur, inde a quibus illud nomen per saeculum II. et III. audiebatur, sicut etiam inter titulos supra collatos M. Aurelii Valentis Politae (nr. 60) concepta est anno 251.

 Neque casu factum esse, ut aetate Antoninorum titulus archiatri in Asia Minore effloresceret, ex alio sumi potest. Iulius Caesar olim medicis civitatem dederat quippe Romae artem exercentibus. Testatur Suetonius, Div. Iul. 42: _Omnisque medicinam Romae professos et liberalium artium doctores, quo libentius et ipsi urbem incolerent et ceteri adpeterent, civitate donavit._ Tum Augustus immunitatem addidit, sed etiam Romae tantum, ut videtur, factitantibus: Cassius Dio LIII, 30: +tn te ateleian kai heaut kai tois homotechnois, ouch hoti tois tote ousin alla kai tois epeita esomenois, elaben+ (sc. Antonius Musa, postquam Augustum valde aegrotantem sanavit.--cf. Sueton. Div. Aug. 42). Denique munera municipalia omnibus medicis "in patria sua" factitantibus ab Hadriano condonata sunt, id est honores (gymnasiarchia, agoranomia, officia sacerdotalia), munera patrimonii (ad se milites recipiendi), munera personarum (iudicandi, obeundi legationem, conscribendi milites, comparandi frumentum et oleum, alia.--cf. E. Kuhn, _Die stdt. u. brgerl. Verf. d. rm. Reichs_ I, 118). Leguntur haec in Digestis XXVII, 1 l. 6, 8: +Estin de kai en tais tou basiles Kommodou diataxesin engegrammenon kephalaion ex epistols Antninou tou Eusebous: ... ho theiotatos patr mou+ (Hadrianus igitur) +grapsas philosophous rhtoras grammatikous "iatrous" ateleis einai gumnasiarchn agoranomin hiersunn epistathmin sitnias elainias kai mte krinein mte presbeuein mte eis strateian katalegesthai akontas mte eis alln autous hupresian ethnikn  tiva alln anankazesthai.+ Quibus omnibus antea concessis libertatibus cum in Asia Minore multi essent medici aut qui medicinae peritiam sibi adsciscebant civitatesque immunitate eorum onerarentur, Antoninus Pius civitatibus Asiae Minoris lege praescripsit, ut certus tantum numerus medicorum muneribus liberandus esset. Quae lex Antonini Pii ex Modestini libro secundo excusationum in Digesta recepta est: l. 6 2 libri Dig. de excusationibus XXVII, 1: +-- -- -- dloutai ex epistols Antninou tou Eusebous grapheiss men t koin ts Asias, panti de t kosm diapherouss, hs estin to kephalaion touto hupotetagmenon; Hai men elattous poleis dunantai pente iatrous ateleis echein kai treis sophistas kai grammatikous tous isous, hai de meizous poleis hepta tous therapeuontas .... hai de megistai poleis deka iatrous .... huper de touton ton arithmon oude h megist polis tn ateleian parechei.+[35]

 [Adnotatio 35: Additque Modestinus ipse: +eikos de t men megist arithm chrsasthai tas mtropoleis tn ethnn, t de deuter tas echousas agoras dikn, t de trit tas loipas. touton ton arithmon huperbainein men ouk exestin oute psphismati bouls oute all tini pareuresei, elattoun de exestin.+ Immunitates autem medicos adipisci non posse nisi in patria sua artem exercerent ut edixerat Hadrianus Antoninus asseveraverat. Tamen +tous agan epistmonas kai huper ton arithmon kai en allotria patridi+ atque omnes professores Romae habitantes (quod Augustus iam praescripserat) muneribus liberos fuisse ex Dig. I. 6 8 I. XXVII, 1 apparet.]

 Quae verba primo obtutu ad medicos publicos pertinere non videntur; tamen hos intelligendos esse facile perspicies, si epistulas imperatorum posteriorum ad archiatros missas spectaveris, in quibus veterum principum leges confirmantur et medici publici archiatri vocantur.

 Nomen archiatrorum ipsum in libris Romanis primum in epistula Constantini imperatoris extat, quae in Codice legitur Theodosiano XIII, III, 2 (a. 326). Imperator ille alio in rescripto "medicis" iterum beneficia divorum retro principum confirmaverat (C. Theod. XIII, III, 3), et sicut ante Constantinum a (Septimio) Severo (Dig. 6 8 l. XXVII, 1) sancta erant, ita privilegia _vetustis sanctionibus adtributa_ ab imperatoribus tum medicis tum archiatris confirmabantur (v. C. Theod. XIII, III, 15. cf. ibid. 3, 4, 17, 18. Cod. Iust. X, 53, 6 et 11; X, 66, 1. Instit. I, 25, 15. Fragm. Vat. 149).

 Archiatros nominatos in his imperatorum epistulis medicos esse publicos apparet ex Constantini ad populum epistula anni 333 (C. Iust. X, 53, 6), in qua, postquam medicis et maxime archiatris vel ex-archiatris aliisque liberalium artium professoribus libertates confirmatae sunt, hoc dicitur: _Mercedes etiam eorum et "salaria" reddi iubemus, quo facilius liberalibus studiis et memoratis artibus multos instituant_ (cf. Th. XIII, 3, 1. Diog. 16 1, XXXIV, 1). In quibus mercedes pecunias a privatis datas esse putamus, salaria autem annua a re publica accepta. Quae disertius etiam Lampridius memoriae tradit, cum dicit Severum Alexandrum "medicos" Romae instituisse _usque ad sex, qui annonas binas aut ternas accipiebant_ (Alex. Sev. 42). Ex quibus sex Severi Alexandri medicis publicis quattuordecim urbis Romae archiatri prodierunt. Ita enim in Cod. Iust. (X, 53, 9) et Theod. (XIII, 3, 8) de archiatris quattuordecim regionum constitutum est: _archiatri scientes "annonaria" sibi "commoda a populi commodis" ministrari_ eqs. et de eisdem C. Th. XIII, 3, 9 ex.: _hisque "annonarum compendia" quae eorum sunt meritis dignitatique praestanda tua sinceritas (Olybrius p.u.) iuxta dispositionem prius habitam fiat ministrari_. Romae igitur medici publici erant saeculo III. ineunte, qui IV. saeculo archiatri nominabantur, ita ut apte intelligatur, cum medici publici ex urbibus Graecis Romam profluxerint, qui ibi inveniuntur +archiatroi+, medicos publicos fuisse.

 Tituli quidem archiatrorum cum plurimi breves sint et longiores etiam plerumque nihil nisi multa munerum nomina exhibeant, levia tantum praebent momenta, ut natura archiatrorum Graecorum cognoscatur. Tamen ex eo, quod munus archiatri una cum aliis muneribus publicis nominatur, munus archiatri publicum fuisse apparere videtur. Exempli causa Heracleae-Salbacae M. Aurelius Charmides +prutanis kai stephanphoros kai archiatros+ nominatur (nr. 58 cf. 57), Cerami M. Aur. Valens Polites nominatur +ho archiatros+ (nr. 60) et eodem modo Aur. Artemidorus Coloae (nr. 67) et alii (nr. 53, 69). Iam vero si Attalus Asclepiades Priscus Ephesi +archiatros dia genous+ est (nr. 65), cum hunc titulum ei aut alicui maiorum a populo datum esse necesse sit, munus archiatri publicum munus fuisse manifestum fit. Sed Galeni etiam locus (K. XVIII, 2, 678) demonstrat civitates saec. II medicinis (+iatreiois+) quidem constituendis publice consuluisse, quem locum infra, ubi de medicina agemus, tractabimus (c. II 4).

 Adsunt autem illi +archiatroi ts poles+, quos a populo conductos muneri medico praefectos esse ex titulo certe apparet. Verum cum etiam Charmidae illi, Politae, alii, quos supra contulimus, medici a populo instituti esse videantur, nihil iam inter utrumque titulum interest et +ho archiatros+ vel +ho archiatros ts poles+ medicus publicus tum vocabatur. Nam ne leve quidem indicium exstat saec. iam II. vocabulum archiatri eandem habuisse vim ac simplex medici, cum praesertim multi medicorum tituli eiusdem temporis in Asia Minore reperti sint, in quibus medici +iatroi+ simpliciter vocantur.[36] Contra archiatri sunt mdecins fonctionnaires.

 [Adnotatio 36: CIG. 4249, 3872b. AM. XXIV, p. 211, 34; XXIX, p. 169, 12. IoHSt. X, p. 72, 24; XI, p. 251, 27; XXIV, p. 287, 33. BCH. VII p. 452 II vs. 12; XVIII, p. 160, 4; XXIV, p. 403, 79. Americ. Journ. IV, p. 13, 13. Papers of the Am. Sch. III, p. 27, 29 (= BCH. X 510). Lebas 1663b. Wood, Disc. at Eph. App. 7, 7. Heberdey u. Wilhelm, Reisen in Kil. p. 69, 179. aliae.]

 Quae cum ita sint, cum Antoninus Pius immunitatem medicorum in numerum definitum concluderet, medicis publicis a civitatibus Asiae Minoris, ut in numero illo clauso inessent, concessum esse videtur. Quare factum est, cum antea numerus publicorum vaccillaret, ut tum in oppidis, quo erant ampliora, quinque vel septem vel decem medici publici instituerentur. Simulque epistula illa efficiebatur, ut nomen archiatri, quo usque ad id non omnes usi erant, ad totum illum certum numerum medicorum publicorum transmitteretur et maxime per urbes Asiae Minoris dilataretur.

 Haec non omnino nos comminisci testes habemus archiatros duos, qui sibi immunitatem praebitam esse praedicant: +M. Aurlios Ptolemaios kta. archiatros "teteimmenos hupo tn Sebastn kai t[s] patridos alitourgia" ktl.+ (Sidymae, nr. 55), +Brsos Brs "archiatros alitourgatos"+ (Lesbi, nr. 73).

 Sed tamen tenendum est vocem iam antea usitatam fuisse, atque tum etiam qui ea significabantur medici publici fuerint. Sunt enim inter inscriptiones archiatrorum nonnullae, quae non ad saec. II, sed ad primum aut saltem ad primam partem saeculi secundi pertinere videntur. Quae saepius, ut videtur, in Graecia ipsa inventae sunt. Quod quidem nullo idoneo argumento certius statuere possumus, cum plerumque aetas titulorum illorum non nisi ex litterarum formis agnoscatur. Quae quam incerta praebeant iudicia, inter omnes constat.[37]

 [Adnotatio 37: cf. O. Kern, Inschriften von Magnesia, p. XXIX-XXXVII: Die Geschichte der Steinschrift in Magnesia.]

 Tamen Coorum archiatri (nr. 74 et imprimis 75, ubi nomina +Ga. Ioulios+ respicienda sunt) haud scio an saeculi primi sint, cum praesertim eodem saeculo C. Stertinius Xenophon ibi iam ita vocatus sit (v. p. 33). Immo fortasse ab Cois, quippe apud quos medici multi et publici et alii fuissent, titulus archiatri ex aulis regum Orientis Graeci acceptus est et ab his paullatim ad alias urbes permanavit.

 Quae utut se habent, saec. II. medici publici archiatri vocati in urbibus Graecis ubique exstant, atque ex his et institutum et nomen in alias provincias imperii Romani transiit praeter Aegyptum, quae ipsa antiquitus plurimos habebat medicos publicos. Nam per totum aevum Romanum medici ubique fere terrarum Graeci erant et sua verba et vocabula secum ferebant. Itaque saeculo altero in Italia etiam archiatri in municipiis inveniuntur (nr. 51, 80).

 In Asia Minore primus etiam archiater imperatorius exstat, si Xenophontem non curamus. Inscriptionem eius in loco Makuf (Heraclea-Salbacae) inventam ediderunt olim Henzen Ann. d. Inst. 1852 p. 154 et Lebas-Waddington III, 1695. Legitur in basi: +[S]tateilian Am|mi[an]n St(ateilios) Atta|los archiatros | Sebastn | tn heautou m|te[r]a+. Qui Attalus quo tempore vixerit, ex nummis tribus eodem loco inventis cognoscitur. Qui in parte adversa capita Antonini Pii et Marci Aureli atque nomina eorum monstrant, in aversa autem inscriptionem: +St. Attalos archiatros Hrakletn neois+, quorum verborum duo extrema semel in parte adversa leguntur (v. Cat. of Greek Coins, Caria p. LVII et p. 120). Eodem igitur tempore, quo in Asia Minore +archiatroi (ts poles)+ saepissime inveniuntur, etiam +archiatros Sebastn+ hic exstitit. Qui si Romae quondam in aula imperatoria militavit, tamen in patriam demum reversus titulum ibi florentem sibi indidisse videtur, cum voce ampliore tum usurpata carere non posset. Nam Romae, ut iam vidimus, Alexander Severus etiam medico Palatino munus medicum mandaverat, et quarto demum saeculo medici imperatorii in epistulis Caesarum archiatri vocantur. Quo tempore nomina inveniuntur haec: archiatri sacri Palatii (C. Th. XIII, 3, 14 et 19), qui in sacro Palatio inter archiatros militarunt (C. Iust. X, 53, II = Th. XIII, 3, 16), archiatri inter Palatium militantes (C. Iust. XII, 13, 1 = Th. VI, 16, 1), archiatri, qui intra penetralia regalis aulae (C. Th. XIII, 3, 12).

 Sed de his nunc accuratius non agemus. Nobis nunc quidem explicuisse satis esto per totum aevum Romanum medicos publicos inter Graecos non periisse, sed nomine mutato archiatros vocatos munere esse functos; hoc nomine institutum, quod Graeci suo ingenio perfecerant, ab imperatoribus Romanis iam antea affirmatum tum legibus eorum per totum imperium diffusum esse.

 

 CAPUT ALTERUM.

 DE RATIONE ET CONSUETUDINE MEDICORUM PUBLICORUM.

 1.

 DE VOCABULIS USURPATIS DE MEDICIS PUBLICIS.

 Antequam archiatri nomen percrebesceret, medicus publicus nominabatur +ho dmosios iatros+ vel +ho dmosieun iatros+. Sic legis in titulis Cois: +kai tn iatrn tn [dam]os[ieuon]tn en tai polei ktl.+ (nr. 7 vs. 7) et +iatron damosieuonta+ (nr. 13 vs. 10) sic tradit Plato: +ei t tis tn dmosieuontn iatrn ktl.+ (Politic. 259a). In Aegypto autem, ubi haec designatio diu vigebat, nunc +dmosios iatros+ dicitur (OP. I, 51), nunc +iatros dmosieun+ (OP. I, 40). Sed vocabulo +iatrou+ omisso saepe etiam +ho dmosieun+ tantum medicus publicus vocabatur. Quod optime demonstrat versus Aristophanis: +all',  ponr', ou dmosieun tunchan+ (Ach. 1030).

 At tamen omnes hae designationes non loco firmi tituli ut postea titulus archiatri habebantur. Saepe enim medici, quos muneri publico praefuisse certe constat, simpliciter +iatros+ vel +ho iatros+ appellabantur. Athenis ipsis inscriptio publici inventa est, in qua nominatur medicus publicus +ho iatros+ (nr. 2). Ut autem decretum novissimum proferamus, in titulo nuper Teni reperto +Apollnios Hierokleous Milsios iatros huparchn+ bis legitur (nr. 11), etiamsi Apollonius cum in urbibus aliis medicus publicus erat (vs. 7)[38] tum Teni munere publico fungebatur (vs. 15).

 [Adnotatio 38: Neque enim in hoc versu (7) mihi comprobatur coniectura Demulini: +et polla drean+. Cum antea +apodmn+ legatur atque hoc verbo dicatur Apollonium, ut saepissime fecerunt medici publici, Tenum reliquisse, postquam laude, corona, honoribus aliis affectus est (vs. 6 et 37), sic fere versum septimum explendum esse puto: +apodmn te kai dmosieun [en allais polesi]+, ad quae apte conveniunt, quae continue insequuntur: +ekten kai prothumon homois+ (atque apud Tenios) +heauton pareicheto [kata te tn technn] kai kata tn loipn eunoian pasi tois entunch[anousin auti]+. Ut perspiciatur quod tum deest quo modo supplendum sit, ab decreto concilii insulanorum, quod in hac prima parte integrius conservatum est, proficiscamur oportet. Facile partes tres in hoc decreto intelliguntur: prima vss. 34-38 in., in qua honores antea iam decreti commemorantur (cui parti vss. 3-7 in. psephismatis Teniorum respondent), altera vs. 38/39 nihil accuratius exhibens: +en te tois meta tauta chronois diateteleken akoloutho[n heau]ton parechomenos tei ex archs hairesei+, tertia denique rem ipsam continens, propter quam insulani quoque Apollonium honoraverunt, vs. 39 sqq.: +peristantn de [loimn epi]dmn+ (+[pathn en]dmn+ Dem.) +kata koinon tous nsitas ktl.+ (usque ad vs. 46). Consentaneum est in decreto insulanorum, quod eorum ipsorum maxime interest, pluribus verbis explicatum esse quam in Teniorum, quippe qui quae ad se pertinerent accuratius exposuerint. Itaque parti tertiae illi in decreto Teniorum respondent vs. 15-19 (vel tantum 16 et 17). Quos ita supplere fortasse licet: vs. 15: +nun te lambann to dmosion [ergon para ts poles philanthrpos n kai | loim]ou periestkotos epikindunou hap[antas tous] ns[itas esi|se hs pleistous] k[ai ka]t[a] t[a a]ll[a] pro[noian apodeiknus iatreuse d]mosiai ktl.+, quorum complura iam Demoulin explevit. Quae autem in altera parte decreti insulanorum paucis transacta sunt, eis respondent versus 7-14 decreti Teniorum, in quibus quae insunt ad solos Tenios spectare debent, cum insulani nihil nisi verba inania faciant (vs. 38/39. vid. supra). Sed versus 7-9 ne ad Tenios quidem attinere supra demonstravimus, tamen potius in decreto Teniorum quam in insulanorum locum habent. Tum vs. 10-14 de Apollonio bene merito de Teniis narrant. Quos versus non omnes satis explere potui, fortasse autem vs. 11/12 ita percipiendi sunt: +epi tn ekklsian [autou elthon]tos str[ian hupescheto kai lei]|tourgsein tn examnon t[n epiousan to iatrikon ergon] | kai touto poisantos autou philotims kai ekte[ns kai pollous] sisantos eg+ (sic) +megaln arrstin ktl.+

 De Apollonio igitur haec fere ex lapide Tenio plus minusve certe cognoscimus: Apollonius Milesius medicus cum apud Tenios aliquamdiu artem medicam factitavisset (vs. 4), Tenum reliquit (vs. 7) honoribus ab Teniis decretis (vs. 6 et 21 sq.--decretum hoc Fr. Hiller de Gaertringen ex titulo Tenio Demulini nr. 23 (BCH. 1902, 429) restiturus esse videtur: Demoulin p. 236{4}). Tum in urbibus compluribus insularum maris Aegaei (cf. vs. 35/36) medicus publicus factus (vs. 7 sqq.) et ibi sicut Teni laudatus honoratusque est (vs. 37). Sed pestilentia Teni exorta sua sponte eo revertit et per sex menses gratis aegrotos curabat (vs. 10-14). Tum autem Tenii officium publicum ei tradebant (vs. 15), et medicus publicus cum de Teniis bene meritus est (vs. 15 et 17 sq.), tum de insulanis pestilentia vexatis (vs. 19 et 39 sqq.). Qua pestilentia exstincta ab Teniis novis honoribus affectus (vs. 22 sq. et 36) itemque ab insulanis honoratus est. Quorum honorum lapis hic exstat.]

 Similia habes in decreto Amphissiorum: +epeid Mnophantos Artemi[drou] Makedn Hurkanios iatros ktl.+ (nr. 9 vs. 7 sq. cf. vs. 5), quem tamen publicum fuisse verba versuum 8 et 9: +metapemphtheis hupo tas polio[s kai] ep[idams]a[s] kai ergolabsas monos to iatrikon ergon+ ostendunt. Damiades Lacedaemonius autem, qui certe publicus fuit (nr. 12 vs. 28 sqq.), tamen +iatros+ solum vocatur (vs. 9) et alio loco +Asklapiou hupourgos+ (vs. 7). Postremum de veterinario publico Lamiensium nihil nisi +hu[pa]rchn hippiatros+ dicitur (nr. 10 vs. 5).

 Sed dixerit quispiam hos omnes, cum +iatroi+ nominarentur, nondum publicos fuisse, quia in titulis postea demum referretur eos factos esse publicos: +"kai nun lambann" to dmosion+ vel +"kai ergolabsas" to iatrikon ergon+ vel +"parakltheis" te epi to ergon+. At tamen, si +ho dmosios+ vel +ho dmosieun iatros+ titulus firmus fuisset, iam antea initio decreti ita dicendum fuisset, cum ibi nomen quoque totum cum patris patriaeque nomine exacte proferatur. Sequitur, ut quidem medici publici voce +ho dmosieun+ vel +dmosios+ ab aliis medicis distinguerentur; at tamen his vocibus titulo firmo non utebantur. Quod ne Athenis quidem neque Co factum est, licet in his urbibus saepius et ratione certiore vocabula illa usitata fuerint. Sed poterat una voce +iatrou+ et praecipue articulo apposito medicus publicus significari.

 Quoniam medicus publicus +ho dmosieun+ vocabatur, verbum +dmosieuein+ munus eius significat. Sub hac enim voce lexica vetera quod de medicis publicis sciunt reservarunt. Hesychius quidem tradit s.v.: +dmosieuein: dmosia hupretein epi misth+, exemplum medicorum non laudans, eademque tantum inter cetera E. M. s.v. +dmosios+ profert. Suidas autem +drean ergazomai+ verbum +dmosieuein+ interpretatur et tum Aristophanis locum (Ach. 1030) et quae scholia tradunt (+hoi dmosia cheirotonoumenoi iatroi kai dmosioi proika etherapeuon+) affert. Sed Athenis vox valde usitata fuit, cum Plato ea saepe utatur (Gorg. 514d., al.) eamque tituli exhibeant: +kai nun epided[ke]n heauton dmosieuein dre[a]n+ (nr. 2 vs. 17 sq.), +tois iatrois hosoi dmosieuousin+ (nr. 3 vs. 11 sq.); et in aliarum quoque urbium titulis verbum id exstat (Brycuntis: 4 vs. 1; Teni: 11 vs. 7).

 Sicut autem +dmosieuein+ non solum de medicis usurpatur, sed etiam de omnibus demiurgis aliis, ita verbum +iatreuein+, quod ad medicos omnes attinet, de publicis dicitur addita voce +dmosia+. Nam in titulo Tlo reperto +iatreusanti dmosia+ legitur (nr. 14 vs. 5), et idem verbum in inscriptione Tenia restituendum esse puto: +[iatreuse d]mosiai+ (nr. 11 vs. 17.--cf. adn. 38).

 2.

 DE RATIONE ELIGENDI MEDICOS PUBLICOS.

 Medicos claros ab urbibus invitari, ut munus publicum susciperent, et consentaneum est et diserte enuntiant tituli. In decreto Gytheatarum, quamquam titulus gravissimus valde mutilus est et lacunae nondum satis sunt expletae, tamen ex verbis quae in lapide extant elucere videtur Gytheatas cum munus publicum vacaret et audivissent Damiadam medicum optimum esse, in contione populi archontibus ferentibus decrevisse illum advocare eumque per litteras invitatum munus accepisse (nr. 12 vs. 9-15). Bonae famae causa Menophantus etiam ab Amphissiensibus accitus esse videtur: +epeid Mnophantos Artemi[drou] Makedn Hyrkanios iatros "metapemphtheis hupo tas polio[s]" kai ep[idams]a[s] kai ergolabsas monos to iatrikon ergon ktl.+ (nr. 9 vs. 7 sqq.). Ac saepe ita factum sit: civitas medicum clarum quendam invitabat, ut munus certum subiret aut in urbe consideret, sive per litteras eum advocabat sive ut ex decretis Cnossiorum et Apteriorum apparet (nr. 18 et 27) per legatos impetrabat ut ab alia urbe (et maxime ab urbe medicorum Co) medicus dimitteretur.

 Tamen urbes non semper in angusto versabantur, sed medici ipsi munus publicum petebant. Quod eo faciebant, quod valetudinem civium urbis eius, quae ut munus sibi traderet efficere volebant, gratis curarent, si illi in suum oppidum venerant, aut eo, quod in urbe quadam sua sponte considebant et benevolentiam populi gratuito sanando et aliis rebus aucupabantur. Demonstratur res decreto Lamiensium (nr. 10 vs. 5 sqq.): +epei Mtrodros ktl. hu[pa]rchn hippiatros kai "anestrammenos en tai hmeterai polei chronon plei" ktl. dia te hou metecheirizeto epi[t]adeumatos "phelei tn politan tous etunchanontas auti aneu misthou", spoudas kai philotimias ouden enleipn, "parakltheis te epi to ergon" epedexato epi ti sumpheronti tai polei ktl.+ Apollonius etiam Milesius, priusquam publicus factus sit, cum pestilentiam Teni exortam esse audiret, ultro eo profectus est et per sex menses mercedem non accepit, si modo recta sunt quae supra coniecimus (adn. 38). Brycuntii autem Menocrito laudi verterunt, quod +"pro tou te misththmein diatribn en [Rh]o[di] pollous tn dametan"+ (sc. Brycuntiorum) +en epikinduno[is d]iathesesi genomenous "esse [mi]sthon o[u dexame]nos"+ (nr. 4 vs. 12 sqq.).

 At tamen hos omnes sive advocabantur sive ipsi munus publicum petebant non antea publicos factos esse consentaneum est quam a re publica electi essent. Medicos ita institutos esse ex Xenophonte iam apparet: +peri de hugieias akoun kai horn hoti kai poleis hai chrzousai hugiainein iatrous "hairountai" ktl.+ (Inst. Cyr. I 6, 15). Similia Plato affert (Gorg. 455b): +hotan "peri iatrn haireses"  t polei xullogos  peri naupgn  peri allou tinos dmiourgikou ethnous ktl.+ Sed qua in contione medici Athenis electi sint, Plato non addit neque ex verbis mox insequentibus (466b) elucet, cum contio incerta relinquatur et res ipsa ficta esse videatur.[39] Tamen aliis in urbibus medici publici in comitiis populi instituebantur: Gythei (nr. 12 vs. 10, 16; cf. p. 48), Co. Qua in urbe contionem populi medico cuidam munus publicum tradidisse R. Herzog ex inscriptione nondum edita enuntiavit (nr. 5). Cum autem Athenis architecti, quibus multa cum medicis communia sunt, quoniam et architecti et medici sunt demiurgi, in comitiis populi eligerentur,[40] de medicis idem statuendum est. Ita res ex Teletis verbis (ap. Stob. 40, 8 p. 232) etiam apparet: +ou son ge, alla "tn toutous cheirotonountn kai psphophorountn"; hsper ei "ton ariston iatron" aphentes pharmakopln "heilonto" kai tout "to dmosion enecheirisan", poter' an tou iatrou eipas an oneidos kai aklrma touto  tn helomenn?+[41] --Quae verba ad Athenas quoque pertinere verisimile est, cum Teles (circa annum a. Chr. 250) maximam partem Athenis scripserit et res Atheniensium saepe spectet (cf. de Wilamowitz, Antigonos p. 300 et adn. 11).

 [Adnotatio 39: Plato Gorg. 456b: +Phmi de kai eis polin hop boulei elthonta rhtorikon andra kai iatron, ei "deoi" log diagnizesthai en ekklsia  en all tini sullog hopoteron dei "hairethnai iatron", oudamou an phannai ton iatron, all' hairethnai an ton eipein dunaton, ei bouloito.+]

 [Adnotatio 40: IG. II, 167 vs. 6/7 (cf. vs. 2): +[neimai--ton architekt]ona ton kecheiro[t]onmeno[n] hup[o to]u d[mou tn teichn tou astes kai tou Peiraies kai tn ma]krn te[ich]n ktl.+]

 [Adnotatio 41: Grammatici etiam similia exhibent: +"hoi dmosia cheirotonoumenoi iatroi" kai dmosioi proika etherapeuon+: schol. ad Arist. Ach. 1030, unde habet Suidas (s.v. +dmosieu+) vel potius Hesychius Milesius. (cf. schol. ad Arist. Eq. 650 = Suidas s.v. +dmiourgoi+).]

 Quibus Teletis verbis simul demonstratur ad optimum quemque medicum officium publicum deferri. Atque id spectabatur, quid polleret medicus in arte sua et a quo disciplinam didicisset. Ita enim Socrates apud Xenophontem (Mem. IV 2, 5) ironice fingit: +harmoseie d' an hout prooimiazesthai kai "tois boulomenois para ts poles iatrikon ergon labein"; epitdeion gar autois ei tou logou archesthai enteuthen; par' oudenos men ppote,  andres Athnaioi, "tn iatrikn technn emathon" oud' eztsa didaskalon emaut genesthai tn iatrn oudena; diateteleka gar phulattomenos ou monon to "mathein te para tn iatrn", alla kai "to doxai memathkenai tn technn" tautn; homs de moi to iatrikon ergon dote; peirasomai gar en humin apokinduneun manthanein.+ Utrumque Plato (Gorg. 514a) etiam demonstrat: +poteron edei an hmas skepsasthai mas autous kai exetasai prton men "ei epistametha tn technn"  ouk epistametha.... "kai para tou emathomen"+; quae verba, quae hoc loco ad architectum pertinent, ad medicum referuntur 514d addito tertio medicum aegrotos, si quos bene sanaverit, citasse.[42] Ars igitur et fama medici intuebantur, et peregrino non minus quam civi, si ars optima erat, munus medicum deferebatur. Quod enim solum decretum Atheniensium in honorem medici certe publici conservatum est, Rhodii cuiusdam est (nr. 2). Euenor autem Acarnan, quem publicum fuisse ex decreti IG. II 186 (nr. 15) versu 24 sq. certe colligi non potest: +kai hapanta hosa prosetaxen auti ho dmos ho Athnain kai idiai kai "koinei" epimeletai+, diu Athenis versabatur, dum civitate donatus est (IG. II 187 vs. 14.--nr. 16), sicut etiam Metrodoros veterinarius a Lamiensibus inter alia civitatem adeptus est (nr. 10 vs. 12), postquam multum tempus in urbe eorum artem exercuit. Medicus quidam Casius ab Oluntiis civitatem est nanctus, quia non deseruit eos in summo periculo (nr. 21 vs. 6 sqq., 41). Iam in promptu est, quod aliis rebus quoque demonstrari posset, nullo modo medicus publicus civis sit necesse fuisse.

 [Adnotatio 42: Plato Gorg. 514d: +S. oukoun hout panta, ta te alla kan ei epicheirsantes dmosieuein parekaloumen alllous hs hikanoi iatroi ontes, epeskepsametha dpou an eg te se kai su eme, Phere pros then, autos de ho Skrats, ps echei to sma pros hugieian? " d tis allos dia Skratn apllag nosou",  doulos  eleutheros?+]

 Aevo Romano, quamquam tum etiam urbes ipsae medicum publicum instituebant, is tamen a praefecto vel alio magistratu Romano sanciendus erat. Quod ex papyro Aegyptia quidem annorum p. Chr. 140--143 intelligitur (Faym towns and their papyri by Grenfell, Hunt, Hogarth nr. CVI). In qua medicus quidam +para ta apgoreumena achth[eis]+ (vs. 8--cf. legem Hadriani p. 40) ut onere liberetur petit, eodemque tempore in universum impetrare studet, ut praefectus edicat +hops teleon apoluntai tn [leitour]gin hoi tn iatrikn epist[mn] metacheirizomenoi, "mal[i]sta [de hoi de]dokimasmenoi hsper kag[]"+ (vs. 20 sqq.). Cum satis mihi constare videatur numquam per totam antiquitatem medicos, ut nunc est, a re publica approbandos fuisse, sed omnibus qui volebant medicinam exercere licuisse et cum +hoi dedokimasmenoi+ verbis +malista de+ medicis aliis opponantur, sequitur, ut +hoi dedokimasmenoi+ in papyro illa medici publici sint, qui a civitate quidem declarabantur, ab praefecto autem confirmandi erant. Itaque in versu 7 papyri illius eo loco mutilae post +para Mar(kou) Oualer[i]ou Gemellou+ verba +dmosiou iatrou+ tota vel non perscripta supplenda sunt.

 Saeculo autem II. et III. medicos publicos in Asia Minore a civitatibus institutos esse apparet ex Ulpiani libra tertio opinionum (Dig. L, 9, 1): Medicorum intra numerum praefinitum (sc. ab Antonino Pio) _constituendorum arbitrium non praesidi provinciae commissum est, sed ordini et possessoribus cuiusque civitatis, ut certi de probitate morum et peritia artis eligant ipsi, quibus se liberosque suos in aegritudine corporum committant._ Tamen medici probandi erant probatisque detrahi poterat officium, si eo indignos sese praebuerant: Modestinus _libro undecimo pandectarum (Dig. L, 4, l. 11, 3): Reprobari posse medicum a re publica, quamvis semel probatus sit, divus Magnus Antoninus cum patre rescripsit; Ulpianus libro quarto "de officio proconsulis"_ (Dig. XXVII, i, l. 6, 6): _sed et reprobari medicum posse a re publica, quamvis semel probatus sit, imperator noster cum patre_ (Septimius Severus et Caracalla) Laelio Basso rescripsit. Ex his locis sumas Hadriani iam temporibus medicos publicos a proconsule vel praefecto approbandos fuisse; initio autem imperii Antonini papyrus, quam modo laudavimus, certus testis exstat. Sed inde a temporibus Diocletiani, ut id addamus, medici non iam a civitatibus, quae libertates omnes amiserant, instituebantur, sed Romae quidem, de qua urbe sola nota sunt certiora, archiatri ipsi se reficiebant, assumpti autem ab imperatore probandi erant (Cod. Iust. X 53, 10 et Theod. XIII 3, 8).

 Sed ad priora saecula revertamur. Athenis cum magistratus in annos singulos constituerentur, labores quoque publicos constantes in singulos annos delatos esse verisimile est, quamquam hoc modo non omnes deferebantur velut metalla rei publicae Atheniensis in tres annos conducebantur (+Ath. pol.+ 47, 2). Sed de medicis publicis Atheniensium nullum certum testimonium superest.[43] Damiadas autem Lacedaemonius per annos duos Gythei permansit: +kai ergolabsas ka[iris epe]klth hupo tou damou kai "diet chronon a[nastrepho]menos par' ame" ktl.+ (nr. 12 vs. 15 sqq.), atque tum illam urbem eum reliquisse et ex hoc loco apparet et ex toto inscriptions tenore et ex versu 21 sq.: +[a]nastropha de kai "parepidamia ha pepoi[tai" aka]koph(r)ona [ae]s auton diatetrche ktl.+ Sed non constat Damiadam in unum annum munus suscepisse et tum recreatum esse aut a primo in utrumque annum se obligasse. Unum autem et tum alterum quoque annum munus obiisse Artemidorus medicus videtur in titulo Andrio (nr. 28). Quae enim exscriptae sunt litterae in versu altero: +...... AIE .. TIETEIONDEENIAUTI+, B. Keil +[en] ti eteion de eniauti+ legere propouit, +[en] ti e[ph]e[t]o[s] de eniauti+ A. Wilhelm (cf. etiam  +Etos+ und +eniautos+ Wiener Sitz.-Ber. 1900, IV), quem Fridericus Hiller de Gaertringen dubitans quidem in Corpore secutus est. Sed fortasse simplex vocabulum +epionti+ in litteris +ETEIONDE+ inest. Cum autem deinceps in illo titulo legatur: +[bou]lomenos "akolouthos g[ene]sthai t [ap]o ts archs" ktl. "kalokagath[i]ai"+, consequens est, quoquomodo litterae +ETEIONDE+ restituuntur, ut Artemidorus iam antea tempus quoddam (et fortasse unum annum) medicus Andri fuerit et tum assenserit, ut per annum insequentem apud Andrios medicus esse pergeret. Itaque publicum fuisse Artemidorum consectarium est, id quod, etsi in ipso titulo Artemidorus publicus non appellatur, tamen versibus 2-10 fulcitur et eo, quod vs. 15/16 legitur +epainesai Artemidron Mnodotou "ton" iatron+.

 [Adnotatio 43: Coniecerit quispiam ex verbis Aristotelis Polit. p. 1281b vs. 38 sqq., cum ibi legatur medicis rationem reddendam fuisse, quotannis ita factum esse et locum ad medicos publicos spectare. At totum exemplum fictum est, et medicus pro certae rei perito aliquo adhibetur.]

 Sed multum etiam tempus uno loco commoratos esse medicos publicos ex titulo comperis Anaxippi, medici publici pagi Coi +Aiglin+, quem jahrelang civibus operas praebuisse R. Herzog denuntiat (nr. 5). Idem Menocriti titulus inventus Carpathi demonstrat, in quo ita legis initio: +epeid [M][nokr]itos Mtrodrou Samios "dedamosieu[k]s et huper ta eikosi" ktl.+ (nr. 4).

 Etenim haec maxime fuit causa, cur novus medicus esset admovendus, medicum publicum saepe non multo postquam consedit urbem iterum reliquisse, ut novas regiones peteret. Nam multa honorum decreta, nisi forte est pestilentia, in qua medicus de civibus sanatis bene meritus est, hunc decessurum esse habebant ansam, ut decernerentur: Damiadae (v. p. 52), Artemidori (ibid.), Metrodori veterinarii (nr. 10 vs. 11: "+epainesai kta. "epi tai anastrophai--"+), Menophanti (nr. 9 vs. 14 sq.: +diaphulaxas tan te kata ton bion anastrophan ["ton panta"] "kata tautas (tas) epidamias chronon"+, vs. 18: "[ape]r[ch]omenos ek tas polios hamn"+). Qua de causa fortasse etiam in decreto invento Elateae (nr. 24) civitas et alii honores medico dati sunt; in quo versus primi haud scio an sic restituendi sint: +epeid Ask[lapiodros] vel +hodotos+ vel simile +.............. paragenomenos | en tan poli+n hamn kai tan anastrophan poisamen[os kals en t chron, h elabe to ergon, kai epime|loumenos pollas] ameras pleionas peri tn kata to epitadeum[a ergn ktl.]+ (in quibus +[paragenomenos en tan poli]n+ suppl. Ditt.). Quae si veri similia sunt, hic quoque medicus fuit publicus, id quod etiam ex versibus 4 et 5 elucere videtur: +[ou lamban](n) "para tas polios" ta t epitadeumati kathkonta+ (i.e. mercedem) +[...... kai pasan kakopathian paresch|tai "poisas tan] endechomenan phrontida" tas tn en arrstia eo[ntn strias ktl.+ (+..... pe|poitai tan] endech. phront.+ et +eo[ntn strias+ suppl. Ditt.).

 Sed accidit, ut medicus non sua sponte aliquam urbem relinqueret, sed a patria cogeretur. Itaque Coi, ut urbibus petentibus medicos mittebant, hos quoque ex illis, si res postulabat, revocaverint. Quod Casii fecerunt, qui medicum civem suum Olunte revocabant, hac in causa quidem frustra: +"metapemptou de autou genomenou es oikon"+ (Casum, ut apparet ex vss. 62 sqq.) +kai ontos peri to apotrachen, empeptkotos hamin kairou sklrou kta. epeisames auton axisantes parameinai kai m katalipen hame en t anankaiotat[i] kairi ktl.+ (nr. 21 vs. 3 sqq.).

 Romanis autem temporibus non ita medici urbem mutabant, sed saepe, ut ita dicam, +dia biou+ instituebantur. Quod quidem non nisi medico gymnasii confirmare possum, qui in titulo Attico inter magistratus +dia biou+ exstat (IG. III 1202 Col. I vs. 38). Sed habemus Ephesi archiatrum, qui +dia genous+ etiam institutus erat (nr. 65). Quarto tum saeculo Romae saltem medici, cum publici facti sint, vitam in hac conditione degere soliti esse videntur, quia, cum de archiatris supplendis agitur, id quoque sumitur morte alicuius locum archiatri vacuum esse factum (Cod. Theod. XIII, III, 8 et 9). Id igitur in universo interest inter Graeca et Romana tempora his medicos publicos saepe in totam vitam vel etiam +dia genous+ institutes esse, illis autem munus in annum vel biennium iniunctum, saepe etiam continuatum esse, sed raro medicos uno loco tantum tempus versatos esse quantum Menocritum Brycunte.

 3.

 DE NUMERO MEDICORUM PUBLICORUM.

 Certos numeros medicorum, qui in aliqua urbe munere medico eodem tempore fungebantur, afferre non possumus, nisi tempora Romana intuemur. Quot enim archiatri quarto saeculo Romae fuerint, certe constat: Cod. Theod. XIII, III, 8: Exceptis Portus Xysti[44] virginumque Vestalium (quibus igitur proprius archiater erat) _quot regiones urbis sunt totidem constituantur archiatri._ Itaque cum quattuordecim regiones fuerint, quattuordecim archiatri illo tempore Romae fuerunt. Quem numerum saeculo tertio nondum tantum fuisse Lampridius narrat (A.S. c. 42), cum Severus Alexander usque ad sex medicis annonas binas aut ternas concederet. In urbibus autem Asiae Minoris saeculo p. Chr. altero licuisse quinque vel septem vel decem medicos publicos prout urbes magnae erant instituere iam supra testes citantes explanavimus (p. 43).

 [Adnotatio 44: i.e. athletorum in porticu Xysto. cf. Marquardt, Privatleben p. 756 cum adn. 2.]

 Saeculis Christum natum antecedentibus Athenis plures fuisse medicos publicos consentaneum est. Quod testimonia certa affirmant, et tituli: +epeid patrion esti "tois iatrois, hosoi dmosieuousin," thuein ti Asklpii+ (nr. 3 vs. 9 sq.) et scriptores (Plato, Polit. 259a). At certus numerus non indicatur. Sed in anaglypho marmoreo primae partis saeculi quarti reperto in clivo meridionali arcis Athenarum anno 1876, quod Proserpinam Cererem Aesculapium repraesentat quibus in altera parte sex viri adorantes oppositi sunt, mihi quidem viri hi sex medici publici esse videntur.[45] Nam inter nomina adscripta duo medicorum Atheniensium sunt, Mnesithei scilicet et Dieuchis (cuius quidem filii Epeuches et Diacritus nominantur). Qui medici ab Galeno (K. XI 795; XV 136) in numero +palain+ et +archain+ habentur et saepe ab scriptoribus aliis commemorantur (de Mnesitheo vid. Knaack, Hermes 1883, 148, Girard BCH. II 89 et eundem de Dieuche). Cum autem Epeuches et Diacritus Dieuchis medici filii sint, utrumque medicum fuisse verisimile est, ita ut tria medicorum nomina legantur et inde colligi possit homines sex adorantes omnes fuisse medicos. Quoniam medici sex una a populo honorati sunt (quod coronae demonstrant, intra quas nomina quinque incisa sunt), ii quasi collegium medicorum fuerunt. Collegium autem sex medicorum apte medici publici sunt. Sed quaerendum est, qua de causa medici publici coronis +thallou+ honorati sint et cur ea de causa anaglyphum illud non Aesculapio soli, sed omnibus deis in Aesculapio aram habentibus (Cereri, Proserpinae)[46] dono dederint. De Epidauriis, quae pars Eleusiniorum esset et quibus Cereri et Proserpinae propter templa finitima et sacra in idem tempus incidentia (cf. Rubensohn AM. XX 365) in Aesculapio etiam immolaretur, medicos dedicantes meritos esse Udalricus Koehler olim suspicatus est (l.l.), et fortasse res ita expedienda est medicos publicos, cum maxima hominum turba tempore Eleusiniorum Magnorum et Epidauriorum Athenas confluxisset, in aegris et vulneratis curandis omne genus diligentiae adhibuisse et propterea laudatos esse, sicut agoranomus quidam Parianus, qui inter cetera ad panegyrin Minervae Iliadis +[pareschen iat]ron ton therapeusont[a tous asthe]nountas en t pan[gyrei]+ (nr. 22 vs. 16 sqq.).

 [Adnotatio 45: Anaglyphum edidit U. Koehler, AM. II, 243 et tab. XVIII; idem rectius interpretatus IG. II, 1449; cum multis aliis anaglyphis ibidem repertis descripsit v. Duhn, Arch. Zeit. 1877, 153, nr. 41; descripsit P. Girard, BCH. I, p. 163, nr. 32 et idem primus donum ab medicis dedicatum esse agnovit BCH. II, 88, sed ipse iterum an non recte coniectatum sit dubitavit _L'Asclpieion d' Athnes_, p. 48, cum antea id probavisset Udalrico Koehler (IG. II, 1449), Ernesto Curtius (Stadtgesch. 211), aliis. Sed coniecturam eius tum etiam continuit A. Krte, AM. XVIII, 237{1}.]

 [Adnotatio 46: Deest autem Hygiea, quippe cui in eadem ara atque Aesculapio et una cum patre immolaretur. In anaglypho alio autem Atheniensi Aesculapius et Hygiea una cum Cerere adorantur: H. L. Urlichs, Bonner Jahrb. LXXXVII p. 1 sqq., tab. I.]

 Quae utut se habent, si medici illi sex publici sunt, tamen anaglypho hoc certo argumento uti non possumus, cum nesciamus an non omnes medici publici honorati sint. Sed tantum fere numerum medicorum publicorum Athenis saeculo quarto fuisse et urbem et tempus decet atque per se sumendum est, si numeros medicorum aevo Romano institutorum spectamus.

 Ut Athenis ita Co complures medicos publicos eodem tempore conductos fuisse titulo Xenotimi (nr. 7) perspicies. Qui medicus privatus ab Cois laudatus et honoratus est, quod morbis gravissimis affectis civibus ipse medicum se praebuit +"tn iatrn tn [dam]os[ieuon]tn en tai polei" arrstsantn [dia] tas [k]a[ko]pathias tas genomenas peri autous d[ia] tn epimeleian an [e]poieu[nto] tn kamno[ntn]+ (nr. 7 vs. 7 sqq.). Itaque nihil impedit ne sumamus in aliis quoque urbibus maioribus medicos fuisse publicos complures.

 Minora autem oppida unum medicum publice conducebant. Brycunte, Amphissae, Teni, Gythei medicum unum tantum fuisse ex toto titulorum tenore pellucet (nr. 4, 9, 11, 12). Ac maxime fiebat, si unus omnino in urbe erat medicus, ut hic unus publicus esset, cum medici alii in urbe minima non considerent, ne minus quam par esset pecuniae caperent timentes, sicut hodie etiam medici in oppidum minimum saepe non proficiscuntur, nisi pecunia a communi adiuvantur. Olunte autem unum et eum publicum fuisse medicum ex contextu verborum et ex eo apparere videtur, quod Oluntii in summo erant timore, cum in eo esset, ut medicus ille morbis saevientibus Oluntem relinqueret (nr. 21). Idem de Gortyniorum medico sumendum est, quem per legatos Gortynii ipsi Co arcessiverant: +epeid presbeusantn Gortunin pros hume huper iatrou kai humn philotims speusantn kai aposteilantn autois Hermian iatron ktl.+ (nr. 18 vs. 2 sqq.).

 Itaque in oppidis quamvis parvis, nisi forte male administrata aut nimis paupera erant, medici publici instituebantur. Sin autem in regione maiore una tantum urbs erat, multi autem vici, in his quoque medici publici erant. Mirum quidem est de pagis Atticis nullum testimonium exstare. Sed de pagis Coi insulae magnae, quae synoecismo in novam urbem Coum anno 366 peracto unam iam urbem habebat, res accuratius demonstrari potest. Nam repperit in Coorum Aesculapio R. Herzog titulos medicorum pagi alicuius saeculo III. a. Chr. exaratos: medici ignoti ab ignoto pago conducti (nr. 6), Anaxippi medici publici, qui in pago +Aiglin+ per multos annos aegrotos curavit (nr. 5). Iam vero in titulo Coo aevi Romani, qui Isidorum medicum publicum corona aurea honorabant, sunt +toi katoikeuntes en ti dami tn Halentin kai to[i] enektmenoi kai toi gergeunte[s] en Halenti kai Peli tn te poleitan kai Rhmain kai metoikn+ (nr. 13 vs. 4 sqq.).

 In Aegypto autem, ubi plurimi erant vici et omnia plena medicis iam Herodoti temporibus fuerant (Her. II 84), res erat similis. Exemplum unum afferi etiam potest, aevi quidem Romani demum: in papyro Berolinensi (BGU 647, cf. p. 24) legitur: +Gaios Menkios Oualerianos echn iatreion epi kmn Karanidi+ vel melius (vs. 21) +echn to iatreion "en km" Karanidi+, sita in +Arsinotou Hrakleidou meridi+ (vs. 2).

 4.

 DE MUNERE ATQUE OFFICIO MEDICORUM PUBLICORUM.

 Nunc alia atque graviora disceptanda sunt. +Hoi dmosia cheirotonoumenoi iatroi kai dmosioi proika etherapeuon+: haec verba scholiasta ad Acharnensium Aristophanis versum 1030 adnotavit. Gratis igitur medici publici aegrotos curare debebant, et ii, ut videtur, omnes cives, quicumque volebant, et peregrinos et qui in itinere urbem visitantes auxilium ab illis petebant. Ita apud Aegyptios veteres fuisse tradit Diodorus (I 82). Graeci quoque et pauperes et divites medicum publicum consultabant. Namque in Acharnensibus agricola ille pauper ad Pittalum mittitur, sed etiam Lamachus miles superbissimus Pittalo se committit (vs. 1222). Sed haec ficta esse possunt, tamen tituli idem demonstrant. In titulo enim Gytheato de medico certe publico mercedem a re publica accipiente sic legis: +spoudas kai philo[storgias ou]then elleipn eis to pasin isos einai ka[i pensi kai] plousiois kai doulois kai eleutherois [kai xenois]+ (nr. 12 vs. 18 sqq.). His quidem verbis opus non fuit, si medicus ab divitibus, si dare volebant, mercedem propriam accipere vetitus esset, tamen etiam demonstrare videntur omnibus a re publica medicum publicum promptum lege esse praebitum. Athenis metoecos etiam medico publico usos esse titulus Euenoris, si publici est, demonstrat: +kai [chrsimon heauton pa]reschken kata tn tech[nn tois deomenois] tm politn kai tn al[ln tn oikountn e]n ti polei+ (nr. 16 vs. 5 sqq.). Saepe autem publici longius etiam in aliis curandis progressi sunt et aegrotos etiam extra urbem habitantes visitabant (Brycunte, nr. 4 vs. 15 sqq.) vel advenas aegrotos comiter ac humane sanabant (nr. 18, 29).

 Ut tradit Herodotus (III 131), Democedes Aeginae munus publicum suscepit +askeus per en [kai echn ouden] tn hosa peri tn technn esti ergalia+ (St.). Medicus igitur publicus aetate superiore quibus ad artem exercendam opus erat sibi ipse praestitisse videtur. Itaque ipse etiam medicinam (+to iatreion+ vel +ergastrion+) sibi instruxit. Fuit autem to +to iatreion+[47] habitatio medici, cuius unum aut complura membra arti factitandae destinata et reservata erant (cf. Littr V 25 sq.). Aetate inferiore proprium adeo aedificium instruebatur, sicut +ergastria+ Tyranni Magnetis medici instructa in vico Cadyia (nr. 40 vs. 21 sqq.): +dedosthai de aut ateleian pantn <de> tn teln hn kateskeuake ergastrin epi ts chras s km Kadui+ (cf. Pollux IV 177: +kai to ergastrion iatreion+). Quam in medici officinam aegroti si poterant veniebant, ut medicum consulerent, hic tractabantur, cum omnia adessent instrumenta, hic ab medico remedia parata accipiebant (cf. Plato Leg. I 646c: +tous eis ta iatreia autous badizontas "epi pharmakoposian" ktl.+). Sed qui affecti erant morbis tam gravibus, ut ire non possent, in medicina remanebant, donec refecti sunt, ita ut +to iatreion+--fortasse inde a quarto vel tertio a. Chr. saeculo--esset etiam +nosokomeion+. Quod inter alia declarare videtur Plaut. Men. V 5 vs. 43 sqq.; ubi dicit medicus: ad me face uti deferatur (sc. aegrotus.--vs. 45), elleborum potabis faxo aliquos viginti dies (vs. 47), imo ego ibo domum, ut parentur quibus paratis opus est.[48] Sed quae in medicina facienda erant, medicus non solus exsequebatur, sed discipuli atque medici servi adiuvabant eorumque optimi negotia eius procurabant, cum domum visitatu aegrotos reliquisset. De discipulis autem testimonium legitur apud Aeschin. in Timarch. 40: +houtos gar prtos pantn men, epeid apllag ek paidn, ekathto en Peiraiei epi tou Euthudikou iatreiou, prophasei men ts techns mathts.+ [49]

 [Adnotatio 47: De medicina non ut est sed ut esse debet Hippocrates ipse, ut videtur (cf. R. Fuchs ap. Neuburger-Pagel, _Handb. d. Gesch. d. Med._ I, p. 231), descriptiones reliquit, quas in scholis habuerat pro fundamento: +kat' itreion+ vel +peri tn kat' itreion+ Littr III, p. 272 sqq. Ad quas ut adumbratas tantum ab auctore Galenus perlongum commentarium scripsit, K. XVIII, 2, p. 629 sqq., et aliud quod non exstat Asclepiades (Erot. 116, 11; Gal. XVIII, 2, 660, 666).]

 [Adnotatio 48: Alios autem locos protulit Vercoutre l.l., p. 232 (332) sqq., qui quam improbabiles sint demonstrat A. Dechambre l.l., p. 53.]

 [Adnotatio 49: Citat hunc locum Becker, Charikles (ed. Gll) III, p. 62, qui composuit ibi locos de medicorum discipulis et servis. De quibus nunc nobis agendum non est, si recte existimamus nihil aut paene nihil interesse inter medicos publicos et privatos, si discipuli erudiendi aut servi adiuvantes spectantur. Sed videas A. Vercoutre l.l., p. 309 sqq., quae quamvis nobis non probentur disserere longum est.]

 Sed si medicos publicos spectamus--de medicina in universum quaerere nunc non licet, quamvis multa nondum aperta sint--medicina Pittali in Acharnensibus commemoratur, in quam aegroti eunt, Lamachus vulneratus transportatur. Alii etiam testes adhibendi sunt, sed multis saeculis inferiores. Nam quae in inscriptione Cea valde mutilata III. a. Chr. saec. H. Schoene supplevit: +tn [de megistn phe]|leian ts therapeias ts k[ata to iatreion proika] | poisamenos philotims, h[ste pleistois aition ei|n]ai meta tn then ts oikad[e epanodou]+ (nr. 19 vs. 20 sqq.), cum res incertissimae sint, nec probare nec reprobare nunc audemus.[50] Sed Galenus in commentario ad scriptum Hippocratis +kat' itreion+, cum de duplici luce et natura et arte effecta ab Hippocrate explicata verba faciat, haec addit: +to men+ (sc. +phs+) +oun koinon estin, h pantes anthrpoi chrmetha, malista men en hupaithr, deuteron de en "oikois megalois" thuras megalas phtos plreis echousin, "hoioi kai nun kata pollas tn polen didontai imenois tois iatrois", hous parnums autn "iatreia" prosagoreuousi+. Ergo saeculis p. Chr. n. +iatreia+, aedificia magna, publice instruebantur et medicis profecto publicis praestabantur. Et certae medicinae monstrari possunt: +ergastria+ Tyranni Magnetis medici (p. 58), +to iatreion+, quod in Aegypto habebat C. Minicius (p. 24, 57).[51] Magna igitur valetudinaria publica aevo demum Romano certis testimoniis adstruuntur. Quo tempore officinae sacrae Aesculapii quoque +iatreia+ nominari poterant, quo nomine Aristides utebatur. Sed nullo modo probari potest, quod contendit R. Herzog (l.l. p. 204 et 206) longius quam par est quae a Vercutrio[52] ficta sunt secutus fuisse Hippocratis iam aetate in insula Co magnam medicinam publicam et aliam sacram, quas ille vir doctus +to dmosion iatreion+ et +to hieron iatreion+ vocat.

 [Adnotatio 50: Id unum obiter adnotemus +proika+ in versu 21 potius delendum esse, cum +philotims+ iam legatur et +proika+ in toto illo contextu minus aptum sit et cum, si adest +proika+, litterae 40 sint in versu 21, 30 autem et 34 litterae tantum sint in versibus 27 et 28 recte totis expletis.]

 [Adnotatio 51: In insula quadam Hecatonnesorum, quae hodie Daskali vocatur, longa moles marmorea (1,81 m. l., 0,37 m. alt.) inventa est, in qua editor legit +ICHI IATROI TN PATHN PRESBEUSATE+ (AM. XXV, 1900, 119). Verba +iatroi tn pathn presbeusate+ ad trimetrum iambicum pertinere U. de Wilamowitz animadverterat. Nuper titulum cum aliis, qui omnes in epistylii fragmentis nunc in oppido Aiwaly conservatis leguntur, ita edidit Th. Wiegand (AM. XXIX (1904) p. 259): +Ch(rsto)u iatroi tn pathn presbeusate [huper hmn]+ (sed +huper hmn+ vix supplenda sunt, cf. supra). Sumit Th. Wiegand lapides esse monasterii, cuius patroni Cosmas et Damianus medici essent. Fortasse autem nosocomium erat, ut multa tum cbristiani instituerant (cf. p. 61). Certe in inonasterium Cosmae et Damiani aegroti migrabant.]

 [Adnotatio 52: Qui l.l. p. 237 coniecit in unoquoque oppido inde a temporibus Charondae medicinam fuisse sustentam a re publica et quibusvis rebus instructam: _en un mot, chaque ville possdait un iatrium public, pourvu non seulement de medicaments, mais encore d'instruments, de lits, de meubles etc. et d'un personnel esclave pour les besoins du service; le mdecin public, une fois lu, s'installait dans cet iatrium; son successeur en prenait possession de mme, et par l tout s'explique, tout se comprend sans la moindre difficult._ Quae nullo modo nobis probantur, cum nihil afferatur quo nitamur cumque quae alia Hippocratis temporibus fuerint, alia Galeni confundantur. Sed medicamenta a re publica medicis publicis tradita esse ex intolerabili Rangabis coniectura sumpsit non solum Vercoutre, sed multi alii (Becker l.l., p, 57; Wescher, Rev. arch. 1863, VIII, 481) et novissimi etiam (R. Fuchs apud Neuburger et Pagel, Handb. d. Gesch. d. Med. I, 181: S. Reinach l.l., p. 1692, cf. 1698). Ille enim in titulo Euenoris, qui nunc IG. II 187 legitur, in versu 8 sqq. coniecerat (Ant. Hell. II, 35): +kai nun ep[i t|n pharmakn hairethe]is tn paraskeun tal[a]|nton anlsen--+ Sed Graeca non sunt, et in extremis versibus 8 et 9 littera una excedit, id quod pacto nullo tolerari potest, cum titulus accurate +stoichdon+ incisus sit. U. Koehler sic partem maiorem lacunarum restituit: +kai nun epi|[dedke......... e]is tn paraskeun tal|[anton arguriou]--+ In quibus perfectum +epidedke+ rectum videtur, cum perfecta +apodedeiktai, pareschken+ antecedant, atque alia etiam probabilia sunt. Neque tamen mihi contigit, ut quae superest lacuna novem ipsarum litterarum explerem.]

 Cum saeculis p. Chr. tertio et quarto iatria vetera dilabi coepta essent, ab christianis mox recreata sunt (cf. Vercoutre l.l. p. 360), cum praesertim haec per saecula christiani in corporibus hominum sanandis cum paganis maxime concertarent (cf. Harnack, _Medizinisches aus d. lt. Kirchengesch. p. 89 sqq.; idem, Die Mission und Ausbreitung des Christentums in den ersten drei Jahrh._ p. 79 sqq.). Itaque ut initio Jesum Christum ipsum instituebant pro Aesculapio corporum etiam verum medicum (v. Harnack l.l. c.c.), tum autem Cosmam et Damianum medicos illos, qui eodem fere modo atque Aesculapius aegros in aedibus sacris incubantes sanabant (cf. Deubner, de incubatione p. 68 sqq., p. 75), ita etiam medicinas veterum nosocomiis propriis compensabant. His in nosocomiis medici publice instituisse videntur. Nam exstat titulus Christianus in Galatia inventus, in quo legitur: +Thesis Theodrou "itrou" xanth[o]u(?) "tou nosok[omei]ou" ktl.+ (CIG. 9256).

 Medici publici autem saepe ab magistratibus aut iudicibus, si viro artis medicinae perito opus erat, de arbitrio suo interrogati sint et causae multae medicis publicis advocatis disceptate sint.[53] Vero certa monumenta aevi demum Romani exstant: OP. I 51 (a. 173), OP. I 52 (a. 325), BGU. 647 (a. 130). Quae monumenta supra iam commemorata (p. 23 sq.) relationes sunt medicorum publicorum inspexisse se homines vulneratos vel corpora eorum, qui ipsi necem sibi consciverant (OP. I 51). In papyro Oxyrh. I 51 medicus ipse renuntiat (vs. 6 sqq.): +epetratomn hupo sou (Klaudianou stratgou) dia Hrakleidou hupretou, ephidein sma nekron aprtmenon Hierakos kai prosphonsai soi hn ean katalabmai peri auto diathesin+, et tum quid viderit ita tantum refert (vs. 15): +heuron auto aprtmenon broch; dio prosphn+. In secunda papyro (OP. 152) pater quidam filiam violatam esse domo dilapsa questus est et postulasse videtur, ut noxia ab domino domus compensaretur. Quam ob rem medici duo ab curatore (+logist+) causam quaerente vulnera inspectum missi sunt. Qui renuntiant (vs. 14 sqq.): +paragenomenoi {e.}{p.}{i.} tn toutou oikian {e.}[i]damen tn paida echousan kata tn eischin amuchas+ (leviora pellis vulnera)[54] +meta perimatn[54] ka[i t]ou dexiou gonatiou traumatos+. Postremum in papyro tertia (BGU. 647) C. Minicius initio et in fine iusiurandum per vitam (+tuchn+) Traiani iurat verum se retulisse +t pemptaia hmera tou peplchth(ai) ton Mustharina traumarapeukenai+ (+tetraumatotherapeukenai+ vel similia: Wilcken) +huper ton aristeron krotaphon ts kephals trauma kateagma epi bathous, en h heuron mikra kateagmata lithn+ (vs. 10 sqq., vs. 22 sqq.). Quae papyri forte conservatae in clara luce reponunt fuisse medicorum publicorum facere arbitrium, si ab magistratibus admonebantur.

 [Adnotatio 53: cf. Plato Leg. XI, 916: +diadikazesth de en tisi tn iatrn, hous an koin probalomenoi helntai+. Sed non sunt publici, cum Plato nullo loco in Legibus praescripserit, ut medici publici a re publica instituerentur.]

 [Adnotatio 54: Falso verbum +perimata+ editores interpretati sunt, falso Herwerden Lex. suppl. s.v. +perima+. Adnotat U. de Wilamowitz +perima+ Aegyptiace esse pro +pelima+ (GGA. 1898, 680{4}). Sunt igitur +perimata+ livores, partes pellis, quae livore sffusae sunt.]

 Supra medicos privatos fuisse publicos non puto. Neque ullo verbo in testimoniis, quae exstant de medicis publicis, talia commemorantur, sed omnia consentiunt medicos publicos privatos eo praecessisse, quod tamquam optimi a re publica electi et pecunia conducti res medicas mandatas a re publica, quippe a qua solverentur, exsequebantur. Sed tradit Galenus Andromacho archiatro, Neronis medico, negotium esse datum, ut imperaret medicis: +to goun archein hmn dia tn en toutois (ou monon t peira tn ergn alla kai tois logois) huperochn hupo tn kat' ekeinon kairon basilen hn pepisteumenos+ (K. XIV 2, 211). Haec an non ad omnes medicos Romae considentes referanda sint (ut sumit Friedlaender, SG. I{6} 338), valde dubito. Sed ita ea mihi explicari posse videntur Andromachum medicis multis aulae imperatoriae praefuisse, non servis solum, quibus praeterea proprius erat dominus, sed medicis etiam aliis domus Augustae, qui multi illo tempore fuerunt. Cum Galenus autem +archein "hmn"+ dicat, ipsum se medicum imperatorium fuisse indicat, ut aliunde constat. Quare Andromachus non medicus Augusti, sed fere praefectus medicorum fuisse videtur. Quae utut se habent, negandum est aut Romae saeculo I. et II. quosvis medicos aut in urbibus Graecis saeculo II. et III. archiatros ullam in medicos privates potestatem habuisse. Collegio autem archiatrorum ipsorum in extrema antiquitate unus ex eis praepositus erat, qui vocabatur comes archiatrorum (cf. Cassiod. var. l. 6, 19.--Meibomius, _Comment. in Cassiodori formula archiatr._ Helmstaedt. 1668). Sed collegium archiatrorum quattuordecim ipsum illis etiam temporibus medicis reliquis, ita ut veram potestatem in eos haberet, praefectus non erat. Nam altum est silentium in libris iuris Romani.[55]

 [Adnotatio 55: Quare Perrot vel qui scripsit brevia atque optima illa de archiatris (Exploration de la Galatie et la Bithynie I, 50), haec tamen ex inanibus finxisse videtur, cum scribit: _L'ordo archiatrorum exerait une surveillance lgale sur les autres mdecins, et ceux-ci taient forces de lui rendre compte de leur pratique et d'accepter son contrle; c'tait lui aussi, qui devait distribuer l'instruction professionelle aux jeunes gens qui se destinaient  la mdecine et qui tenait sans doute ces scholae medicorum (citat Orelli 4226 [sic], ubi autem tabularium scholae medicorum_ Ligorius interpolatus est: CIL. VI, 988*).]

 5.

 DE MEDICIS AD CERTAM CAUSAM A RE PUBLICA ET DE MEDICIS A COLLEGIIS CONDUCTIS.

 Teneamus esse inter titulos medicorum publicorum veterinarii etiam publici (nr. 10). In terra propter equos famosa, Lamiae, +hippn iatros+ ille altero a. Chr. saeculo publice conduc-tus est.[56] Ad bella etiam medicos proprios a Graecis conductos esse et ex titulo Idaliensi apparuit (cf. p. 18) et ex testibus nonnullis aliis intelligitur, [57] quamquam saepe etiam medicis publicis, si in urbe instituti erant, bello exorto milites, quippe qui cives essent, curandi erant (cf. tit. 18; Xen. rep. Lac. 13, 7).

 [Adnotatio 56: Alii in inscriptionibus et papyris etiam exstant +hippiatroi+, sed omnes aevi Romani: CIG. 1953 (= Lebas II, 1321, Dii in Macedonia: +Oualerianos hippoatros huos hippoatrou+); J. H. Mordtmann, AM. XVIII (1893), 417, nr. 4 (Edessae, sed infimae aetatis, titulus christianus: +Iordanos Ippoatros+); Eph. arch. 1841, nr. 602, K. Keil, Philologus XVI (1860), p. 10 (Deli: +Eutuchos Kaisaros hippoatros+); CIG. 5117 (in porta templi Isidis et Sarapidis in finibus imperii Romani ad Nubiam versis: +G[a]ios Auphidios [hi]ppatros+); etiam CIG. 4716d{57} (in valle Foaekhir in Aegypto) mihi legendum esse videtur: +to proskunma Longinou hippeos kai tou hipp[o]iat[rou]+ (Franz: +IPP.IAT... tou hipp(ikou) iat[rou]+: intellige +iatrou tou hippikou+ _medicus alae equitum_); Oxyrh. Pap. I, 92 (a. p. Chr. n. 335(?), +Amesust hippoatr+). Inest etiam in Anthol. Planud. 271 +adespoton eis Ssandron hippoatron+, qui cum Hippocrate comparatur.]

 [Adnotatio 57: v. Xen. Iust. Cyr. I, 6, 15: +hoi stratgoi tn stratitn heneken iatrous exagousin+. cf. Anab. III, 4, 30: +iatrous katestsan okt+, non veros autem medicos, sed qui idonei videbantur e militibus. Coi navibus longis etiam singulis, si solvebantur, medicum addebant. Quod demonstratur titulo Byzantii invento (Jahresh. des oesterr. Inst. I, 31 et Beibl. p. 92) in quo inter praepositos navis ultimo loco legitur +iatros.......gos Theugeno[u]+.]

 Nonnumquam ad dies festos et ludos medici conducebantur, ut e spectatorum coetu si quis aegrotaret statim et gratis curarent. Quod testatur inscriptio Iliensis supra iam laudata (nr. 22--cf. p. 56), in qua dicitur agoranomum quendam per dies festos Athenae Iliadis medicum praebuisse, qui aegrotantes sanaret. Similiter interpretandus est Olympiae titulus (Inschr. v. Olymp. 62). Qua in inscriptione, quae inter annos 36 et 24 a. Chr. cadit, omnes enarrantur, qui munus aliquod in statis sacrificiis a re publica Eleorum Olympiae factis exercebant (cf. Inschr. v. Olymp. 138). Sed una cum eis, qui sacris ipsis operabantur, sacrificibus, haruspicibus, tibicini, multis aliis, nominantur, qui in sacrificando ipso operam non consumebant: +grammateus, architektn, iatros+ (+Stin Stinos+ vs. 13). Architectus autem est publicorum illorum, qui multis locis et maxime apud templa magna instituebantur, ut aedificia sarta et tecta conservarent, et quorum non pauci in inscriptionibus extant (v. Lebas-Foucart 194a, comm. ad vs. 17; Th. Homolle BCH. XIV, 477). Item medicus videtur publicus fuisse, qui peregrinorum causa ad dies festos confluentium versatus est Olympiae. Qui officiales rei publicae Eleorum, quamquam aliis de causis Olympiae essent, tamen collegio illo sacrificum publico adscribebantur. Quod quidem non semper ita fuit, quia in omnibus aliis huiusmodi catalogis medicum et architectum non invenis.

 Sed a collegiis ipsis etiam medici conducebantur vel instituebantur, a gymnasiis, gerusiis, magnis privatorum sodaliciis. In gymnasiis praeter iatroliptas, paedotribas, gymnastas, quos medicinae studuisse Hippocrates tradit (cf. Krause, Gymn. u. Agonistik der Hellenen p. 218 sqq.), Romanis temporibus medicos veros etiam fuisse tituli docent. In catalogo Tegeatico anni p. Chr. 168 vel 171 post gymnasiarchum, hypogymnasiarchum, archephebum nomina epheborum enumerantur et tum cetera gymnasii officia: +elaioteths, grammateus, "iatros" (Epikttos Alexandrou), koureus, paidotribs, kaminin, spadeikophoros+ (V. Brard, BCH. XVII, 20). Duo gymnasii medici in titulis Spartanis aevi Romani CIG. 1275 et 1279 extare videntur (cf. Boeckh l.l.), quamquam non satis constat titulos ad gymnasia pertinere. Athenis autem iatroliptae, paedotribae, gymnastae aevo Romano esse non desinunt, tamen tertio p. Chr. saeculo in epheborum Atticorum catalogis (annorum 230-260 p. Chr.) inter alios gymnasii magistratus veri quoque medici nominantur: IG. III 1193 col. I vs. 32: +[iat]ros: Artemeisios+. IG. III 1199 col. I vs. 36: +iatros | Aur. Artemeisios+. IG. III 1202 col. I inter multos alios magistratus +dia biou+ vs. 38: +iatros: Hermog[e]ns+. (cf. Grasberger, Erz u. Unterr. III, 477. A. Dumont, Essai sur l'ephbie attique I, 199).

 Medici publici aevo Romano gymnasiis veterum quoque virorum defuisse non videntur. Ad hanc rem quod certe pertinet exemplum, proferri quidem non potest. Sed ipsae gerusiae [58] habebant medicos publicos, ut inscriptiones demonstrant. Qui quidem medici aliqua tantum ex parte publici erant, eo usque enim, ut a collegiis ipsis mercedem muneris acciperent et singulos collegii socios gratuito curarent. Praeterea privatim eos artem suam exercere potuisse consentaneum est. Invenitur autem gerusiae ipsius medicus in catalogo sacrificulorum, qui est in Inschr. v. Magnesia 119 vs. 19: +M. Aur. Herms "iatros gerousias"+, cum multis aliis Aureliis, unde tempus tituli sumas. Alius extare videtur in titulo in urbe Phrygiae Sebaste reperto (P. Paris, BCH. VII 452 II), in quo +h[o]i {e.}iselthontes [e]is tn gerousian+ inde ab anno p. Chr. 99 inscripti sunt. Inter quos col. I vs. 12 +Theogens Theogenous iatros+ nominatur et nomine officii apposito ab omnibus aliis distinguitur.[59]

 [Adnotatio 58: Gerusias, quae in omnibus fere Asiae Minoris urbibus aevo Romano erant, publicas esse institutiones, sed in rebus publicis gerendis et administrandis nullam fere habere potestatem contra Waddingtonem (Lebas III ad inscr. 53) et Mommsenum (RG. V 326 adn.), qui privata ea esse sodalicia volebant, nuno viri docti consentiunt: J. Lvy, _tudes sur la vie municipale de l'Asie Mineure_ REG. VIII (1895), 231 sqq. cf. Hicks, Inscr. in the Brit. Mus. III, 74 (The Ephesian Gerusia); Benndorf und Niemann, _Reisen in Lykien and Karien_ I, 72. Inter medicorum etiam titulos unus est, quo gerusiam institutionem publicam fuisse demonstratur (nr. 42): +Rhodiapoleitn "h boul kai ho dmos kai h gerousia eteimsan" -- -- -- Hrakleiton Hrakleitou Oreiou+.]

 [Adnotatio 59: Cyro archiatro filio Apollonii "gerusia" Lampsacenorum statuam erigendam curavit (nr. 70), quia praeter multa alia beneficia gerusiae oleum in gymnasio praebuerat (+aleipsanta lamprs kai poludapans kai asunkrits+, cf. Boeckh ad CIG. 3643) et mille donaverat Atticas. Sed nullo verbo dicitur Cyrum medicum gerusiae illius fuisse.]

 Qui saeculo quarto apud Romanos ipsos inveniuntur archiatri _portus Xysti et archiatri Vestalium_ (cf. p. 54), illos gymnasiorum et gerusiarum medicos excipiunt. Quamquam saeculo iam p. Chr. I. Romae medici quasi collegiorum fuisse videntur, quoniam extat titulus ibi repertus: Ti. Claudius Aug. l. Hymenaeus medicus a bibliothecis eqs. (CIL. VI 8907). Sed libertus est et medicus in domo patroni collibertorum et servorum quasi collegio additus.

 Sin autem medici publici urbium sunt, pagorum, vicorum, si medici ad bella, ad dies festos instituebantur, si exstant medici conducti ab gymnasiis et gerusiis, nihil obstat, quin etiam a collegiis vere privatis, si satis magna erant, medici proprii conducerentur. Quid enim multum interest inter medicum quem constituebant +toi katoikeuntes en ti dami tn Halentin kai toi enektmenoi kai toi gergeuntes en Halenti kai Peli tn te poleitan kai Rhmain kai metoikn+ (cf. p. 57), et medicum a magno collegio private conductum? Talem demonstrare videtur titulus CIG. II add. 2339b, Teni inventus, aevi Romani. Quo in titulo praesides sodalicii nautarum[60] quod +sumbisis+ vocabatur, enarrantur; inter quos praeter nauarchum eponymum, scribam, hierodulum medicus quoque fuit (+iatrou Hierakos+ vs. 7.--cf. Ziebarth, _Griech. Vereinswesen_, p. 16 et 206 sq.). Alium collegii medicum agnoscendum esse in titulo IG. IV 365 (Kaibel, EG. 885) Corinthi reperto voluit L. Liebenam (Rm. Vereinswesen, p. 123), qui +threutoras andras+, qui medico cuidam statua gratiam referentes ibi extant, collegium venatorum fuisse existimabat. Sed sunt venatores amphitheatri Corinthii, quos firmum collegium habuisse opus non est. Medicus autem circensis fuisse videtur.

 [Adnotatio 60: Quod titulo eponymi demonstratur: +epi nauarchou Apollnidou tou Angelou Prtinos+. Nam cum magistratum eponymum rei publicae Teniorum nauarchum nominatum esse nullo testimonio affirmetur (sunt autem +archontes+ CJG. 2329, vs. 27; 2332, 14; +archn+ 2338, 1; +archn epnumos+ 2339, 1; +stratgoi+ 2330, 16), nihil impedit, quominus nauarchus ille ad sodalicium ipsum referalur. Vocabantur autem interdum sodalicia negotiatorum vel fabrorum +sumbiseis+, de qua re conferas Ziebarth, _Griech. Vereinswesen_, p. 102, ubi citatur CJG. 3639: +h sumbisis tn chalken+.]

 6.

 DE MERCEDE ET PRAEMIIS MEDICORUM PUBLICORUM.

 Quaerentibus, quantam mercedem medici public! acceperint, prima se offerunt Herodoti verba de Democede (III 131): +kai min deuter ete "talantou" Aigintai dmosia "misthountai", trit de ete Athnaioi "hekaton mnen", tetart de etei Polukrats "dun talantn"+. Quae summae, etiamsi saepe a viris doctis in dubium vocatae sunt (cf. praecipue adn. Valckenarii ap. Herod, ed. Gaisford III p. 277), tamen mihi ab omni veri similitudine abhorrere non videntur. Etenim tempora remotiora sunt, quibus non tot medici quot saeculo IV. vel insequentibus novam aegris promittebant valetudinem; medicus ille celeber autem est et artis peritissimus (+hupereballeto tous allous itrous+ c. 131), quem Aeginetae, quamvis nulla artis instrumenta secum ferret, conducebant et mercedem tam insolitam reddebant, ut Herodotus, quantam dedissent, sibi adnotandum esse putaret. Vero quas pecuniae summas Athenienses et Polycrates Democedi expendebant, eae in tantam altitudinem propterea sunt expressae, quod alter alterum licendo superare studebat.

 Et tantas pecunias illis temporibus medicis interdum praebitas esse certo testimonio alio affirmatur. Ex Onasili enim inscriptione Cypria (cf. p. 18), quae praemia illi et fratribus data sint, cum verbis ipsis pactionis tum factae dici potest, si quae in tabula exstant recte sunt lecta. Legunt autem viri doctissimi constituisse regem urbemque Idaliorum Onasilo una cum fratribus +a(n)ti t misthn ka a(n)ti ta huchrn+ (i.e. +epicheirou+) unum talentum argenti aut si mallent agrum quendam cum plantis et fructibus, ut ipsi et posteri semper eum haberent; Onasilo autem soli illi addiderunt quattuor secures argenteas et duo didrachma Idalia aut agrum hortumque huic pecuniae pares (vs. 23 sqq.: + ke sis Onasilon  ts paidas ts Onasiln ex tai zai taide i ex ti kapi tide exorux, ide, ho exorux peisei Onasili  tois paisi ton arguron to(n)de; argurn pe(lekewas) d' pe(lekewas) b' di(dralma) (dalia).+). Sed Onasilus et fratres agros et hortos pecuniae antetulerunt, ut ex appendice inscriptioni posterius addita apparet (vs. 29-31). Hi autem valebant unum talentum, eandem igitur summam, quae Democedi ab Aeginetis praebita est, si modo talentum idem est. Duo autem didrachma Idalia et quattuor secures argenteae, pro quibus praeterea Onasilus solus agrum et hortum accepit, e tribus duas fere partes talenti valebant.[61] Quae omnes mercedes non totum in annum, sed in tempus obsessionis, quae quam longa fuerit non constat, constitutae erant, et perspicuum est eas modum usitatum mercedis valde excessisse. Nam res insolita et insueta erat, cum urbs in summo periculo fuerit, atque medico illo fratribusque summi labores obeundi erant, alii autem medici cogi non potuerant.

 [Adnotatio 61: De didrachmis argenteis vid. supra p. 18{15}. Secures argenteae pars talenti et ea Cypri decem minae fuisse videntur: Hesych. s.v. +pelekus; axin distomos.  "stathmion examniaion" archaion; "hoi de dekamniaion"+. idem s.v. +hmipelekon; trimnaion  tetramnaion  pentamnoun. "to gar dekamnoun peleku kaleitai para Paphiois"+. Eustath. 1878, 57: +dloi gar h lexis homnumias log kata tous palaious kai "stathmon en Krt examnoun  dekamnoun"+. cf. A catalogue of the greek coins in the Brit. Mus., Cyprus (G. Fr. Hill) p. XXII.]

 Quanta merces medicis publicis vulgo soluta sit, his non docemur. Neque alios certos testes habemus, cum libri immemores eorum, quae vulgo in urbibus antiquis instituta erant, nihil tradant, monumenta autem, inscriptiones, papyri, quae magis ad usum consuetudinemque cotidianam pertinent atque accuratiora interdum tradunt, nunc etiam satis non exstent. Sunt quidem, quae summam pecuniae referant, quae medico private est data in re certa atque definita.[62] Sed ex his nullo modo, si mere opinari nolis, merces annua medicorum publicorum colligenda est.

 [Adnotatio 62: v. Papyr. Londin. 131r. col. 8, vs. 179; Tebtunis Pap. 112 passim; Amherst Pap. 128 v., vs. 120. cf. fragm. Cratetis ap. Diog. Laert. VI, 5, 86; Vercoutre l.l. p. 242 sqq.; Becker l.l. p. 57 sqq.]

 At res fortasse apertior fit, si meminimus Teios paedotribis mercedem annuam 500 drachmarum dedisse, grammaticis 600, 550, 500, citharistae 700 drachmarum (v. Ditt.{2} 523a, vs. 10 sqq.). Architecti autem templi Apollinis Delii 720 drachmas accipere soliti esse videntur (v. Th. Homolle BCH. XIV (1890), 478). Nam haec summa vel partes eius saepius in rationibus templi illius leguntur, e.c. BCH. XIV 396 (I vs. 82): +--kai tade alla edkamen; Architektoni misthos--{D C C X X}+. Athenienses architectis interdum mercedem non altiorem praestabant quam aliis opificibus et artificibus, unam pro die drachmam; hac enim mercede muneris architecti Erechthei Atheniensis fruebantur, cum 37 drachmas in prytania acceperint (JG. I 324a vs. 56; c col. II vs. 8. cf. Gregor Huch, Organisation der oeffentl. Arbeit im griech. Altertum I (Diss. Lips. 1903) p. 51 sq.).

 Quas summas si respicio, eis mercedem annuam medicorum non maiorem fuisse et vulgo quarto saeculo et insequentibus in urbibus Graecis 500-700 drachmas medicis fere datas esse puto. Consentaneum est prout urbes res tempora erant mercedes quoque impares fuisse. Athenis bello Peloponnesiaco confecto pecuniae publicae erant consumptae et exhaustae. Quamobrem medici etiam mercedem minorem accipiebant, et quo minor merces erat, eo peiores medici munus publicum suscepisse videntur. Ad quod mihi cum Welckero (l.l. p. 230) Pluti Aristophanei versus 407 eqs. spectare videntur:
